\id MRK
\ide UTF-8
\rem Copyright Information: Creative Commons Attribution-ShareAlike 4.0 License
\h मरकुस
\toc1 मरकुस का सुसमाचार
\toc2 मरकुस
\mt1 Mark
\mt1 मरकुस
\c 1
\p
\v 1 पोरमेश्वरो का बेटा यीशु मसीह कै सुसमाचार कै शुरुवात।
\v 2 जेशेखै यशायाह भविष्यद्वक्ता कै किताबो दौ लेखै राखौ देख, हांव आपणै दूत तेरे आगे छाडू, जू तेरे लिऐ मार्ग सुधारला।
\v 3 जोंगलो दा एक पुकारणौवालै का शोब्द शोणै रोवा कै प्रभु का मार्ग तैयार कोरौ, ओरो तेथकी शौड़की सीधी कोरौ।
\v 4 यहून्ना आया, जु जोंगलो दा पाणी कै रोस्म दोंव, ओरो पापों कै शौमा के लिऐ मौन फिराणौ कै पाणी कै रोस्म का प्रचार कोरौ थिया।
\v 5 सोबे यहुदिया प्रदेश कै, ओरो यरुश्लेम कै सोब रोणौवालै नेकलैबा तेसके धोरै होटै, ओरो आपणै पापों खै मानेबा यरदन नोंदै दै तेसेकैंई दे पाणी कै रोस्म लोऐ।
\v 6 यहून्ना ऊंटौ कै रोम कै लुहसकै बांबेबा ओरो कोमरै दा पाटा बानै राखा थिया ओरो जोंगलो का मोह खाया कोरो थिया,
\v 7 ओरो ऐजा प्रचार कोरो थिया, मेरे बाद सेजा आणैवाला ओसो, जु मुँ दा भै शोकतिमान ओसो, हांव तौ ऐसी काबिल ना कै उदै नोऐबा तेसके जुतों कै तोनयारी खोलु।
\v 8 मौंऐ तौ तुंओं खै पाणी कै रोसन देऐ राखै पोरो सै तुंओं खै पवित्र आत्मा लेई पाणी कै रोसम देंदा।
\v 9 तिनु दुसौ मै यीशुवे गलील कै नासरत दौ आऐबा, यरदन दा यहुन्ना केंई दै पाणी कै रोसम लोऐ।
\v 10 ओरो जोबे सै पाणी पोरशा नेकलेबा पांदै आया, तौ तोलोंई तेने आसमानौ खै खोलदै ओरो शौकती खै कबुतर कै जेशणा आपी पान्दी उतरदै देखौ।
\v 11 "ओरो ऐजी आसमानी बाणी होई,"" तु मेरा पेयारा बेटा ओसो, तांवदा होंव खुश ओसो""।"
\v 12 तोबे आत्मा ऐ तोलोंई तेसिखै जोंगलो कै ढोबो खै छाडा़।
\v 13 जोंगलो दा चालीस दुसौ तौड़ी शैताने तेसकै पोरिकशा कै, ओरो सै डालौ ओरो गौरु कै साथै रोवा, ओरो स्वर्गदुत तेसकै सेवा कोरदै रोवे।
\v 14 यहुन्ना कै पौकडवाऐ जाणौ कै बाद यीशु वे गलील में आऐबा पोरमेश्वरो कै राज्य का सुसमाचार किया।
\v 15 ओरो बोलौ, समय पुरा होऐ गोवा, ओरो पोरमेश्वरो का राज्य नोजदीक आऐ गौवा, मौन फिराव ओरो सुसमाचार पान्दी विश्वास कोरो।
\v 16 गलील कै झील कै किनारे-किनारे जान्दै बेई, तेने शमौन ओरो तेसके भाई अन्द्रियास खै झीलौ दै जाल फेरकांदै देखै, क्योंकि सै मोछुवारै थिऐ।
\v 17 यीशुवे तिनु खै बोलौ, मेरे पोछोडियो आओ, हांव तुंओं खै आदमियों कै मोछवारै बोणाऊँबा।
\v 18 सै तोलोंई जालौ खै छोडेबा तेसके पोछोडियो होऐ गोवे।
\v 19 किछै ओगाडियो जाऐबा, तेने जब् दी का बेटा याकुब ओरो तेसका भाई यहुन्ना खै, नाव पान्दी जालौ खै सोनालदै लागै।
\v 20 तेने तोलोंई तिनुखै बोईदै, ओरो ओरो सै आपणै बापु जब् दी खै मोजदुरों कै साथै नाव पान्दी छोडेबा तेसके पोछडियो होऐ गोवे।
\v 21 तोबे सै कपरनहुम में आऐ, ओरो सै तोलोई प्रार्थना कै दुसै आराधनालय में जाएबा उपदेश देंदा लागा।
\v 22 ओरो लोग तेसके उपदेश लेई चकित होऐ, क्योंकि सै तिनु शास्त्रियों कै जेशणै ना, पोरो ओधिकारी कै जेशणा उपदेश दोंव थिया।
\v 23 तेसी समय, तिनके आराधनालय में एक एक आदमै थिया, जेसिदै एक बोरै दुष्ट आत्मा थै।
\v 24 तेने लेलयाऐबा बोलौ, है यीशु नासरी, ओमारा तांव केंई दा का काम? क्या तु आमु खै नाश कोरदा आए रोवा? हांव ताखै जाणुऐं, तु कूण ओसो ? पोरमेश्वरो का पवित्र जन!
\v 25 यीशुवै तेसिखै डाँटेबा बोलौ, चुपी रौ ओरो ऐसि पोरेशै नेकलै जा।
\v 26 तोबे बोरै आत्मा तेसिखै मोरेडेबा, ओरो बोडै शोब्द लेई लेलयाऐबा तेसिपोरेशै नेकलै गौऐ।
\v 27 ईयों बातो लेई सोबे लोग हेरान होऐबा आपस में वाद विवाद कोरदै लागै, ऐजै का बात ओसो? ऐजा तो कुणजाही नोवा उपदेश ओसो। सै ओधिकार कै साथै बौरै आत्माओं खै भै आज्ञा दौंव,ओरो सै तेसकै आज्ञा मानौ ओसो।
\v 28 ओरो तेसको नांव तोलोंई गलील कै आसपास कै सारै प्रदेश दो फोएलौ गौ।
\v 29 सै तोलौई आराधनालय पोरेशा नेकलेबा, याकुब ओरो यहुन्ना कै साथै शमौन ओरो अन्द्रियास कै घोरै आया।
\v 30 शमौन कै शाशु तापो सै पीडि़त थै,ओरो तिनुवै तोलौई तिंयोकै बारै मै तेसिंकेई बोलौ।
\v 31 तोबे तेने भीडौ जाऐबा तेसका हाथ थाम्भबेबा तियोंखै ऊबी टेपै, ओरो ओरो तियोंका बुखार ओतरै गोवा, ओरो सै तिनकै सेवा कोरदै लागै।
\v 32 फिरै कै सोमय जोबे सूरज डोबै गोवा तौ लोग सोबे बीमारों खै ओरो तिनु, जिनुदी बुरी आत्माऐ थै, तेसकै धोरै लेयाऐ।
\v 33 ओरो सारा नोगर द्वारों पान्दी कोट्ठै होवे।
\v 34 तेने बौहुतै खै जू केंई कीसमकी बीमारियों सै दु:खी थिऐ, ठीक कोरै, बोहुती बुरी आत्माओं खै निकाली, ओरो बुरी आत्माओं खै बोलाणौ ना दी, क्योंकि सै तेसीखै पोछैयाणौ थै।
\v 35 झीशौ दुस निकलणौ दौ बोहोत ओगडियो, सै ऊबा बेजेबा निकला, ओरो एक जोंगली जोगै दा हौटा ओरो तेथै प्रार्थना कोरदा लागा।
\v 36 तोबे शमौन ओरो तेसके साथी तेसीखै जोणौ में लागै गोवे।
\v 37 जोबे सै भैटा, तौ तेसिखै बोलौ, सौबी लोगैऐ ताखै जोऐ लोवा।
\v 38 तेने तिनुखै बोलौ, आओ, आमैं कुण्जी कोसी आसपास बोस्तियों में जाऊंबे, कै हांव तेथै भै प्रचार कौरु, क्योंकि हांव एसलिऐ नेकलै रोवा।
\v 39 ऐशेखै ही सै सोबे गलील में तिनके आराधनालयों में जाऐबा प्रचार कौरु ओरो बुरी आत्माओं खै निकालदा रोवा।
\v 40 एक कोढै तेसके धोरै ओवा, तेसिकेंई बेनतै कै, ओरो तेसके सामणै घुंडु नोवाऐबा तेसीखै बोलौ, जै तु चांऐ तौ मुखै शुध्द कोरै सोके।
\v 41 तेने तेसी पान्दी तोरस खाएबा हाथ आगे कोरा, ओरो तेसीखै छुऐबा बोलौ, हांव चौंऊ कै तु शुध्‍द होऐ जा।
\v 42 ओरो तोलोई तेसका कोढ होटै गोवा, ओरो सै शुध्द होऐ गोवा।
\v 43 तोबे तेने तेसीखै तोलोई विदा कोरा,
\v 44 ओरो तेसिखै बोलौ, देख, कौसी केंई भै कुछ ना बेताया, पोरो जाएबा आपणै आपी खै याजक खै दिखाऐया, ओरो आपणै शुध्द होणौ कै बारे में जु किछै मूसाऐ ठोराऐ राखौ तैथु खै भेंट चोडाऐया कै तिनु पान्दी गोवाऐ होंव।
\v 45 पोरो सै बाऐरै जाऐबा ईयों बातौ का बोहोत प्रचार कोरणै ओरो ईथै तोडी फौईलदा लागा कै यीशु तोबे खुलमखुल्ला नोगरों दष जाऐ सोको, पोरो बाएरै जोंगली जोगै दा रोवा, ओरो चौऊ ढोबो शै लोग तेसके धोरै आन्दै रोवे।
\c 2
\p
\v 1 केंई दुसौ कै बाद सै होजौ कफरनहूम में आया, ओरो शुणीयू कै सै धोरै ओसो।
\v 2 तोबे ऐतरे लोग कोट्ठै होऐ कै द्वारों केंई भै जोगै ना थै, ओरो तेने तिनु खै वचन शुणाऐ लोवा थिया।
\v 3 ओरो लोग एक लकवे कै रोगी खै चार आदमीऐं टेपेबा तेसके धोरै लेयाया।
\v 4 पोरो जोबे सै भीड़ कै कारण तेसके नोजदीक ना आऐ सोकी, तौ तिनुऐं रेसी
\v 5 यीशुऐ तिनका विशवास देखेबा तेसी लकवे कै रोगी खै बोलौ, है बेटा, तेरे पाप माफ होऐ गोवे।
\v 6 तोबे केंई पोंड़ित जु तेथै बोठै रोवे थिये, आपणै-आपणै मोनौ दै विचार कोरदै लागै,
\v 7 ऐजा आदमै कैथु खै ऐशेखै बोलौ? ऐ तौ पोरमेश्वरो कै नेंदेया कोरो। पोरमेश्वरो खै छौड़ ओके कूण पाप माफ कोरै सोको?
\v 8 यीशु ऐ तोलोईं आपणी आत्मा दौ जाणै पौऊ कै सै आपणै-आपणै मोनौ दा ऐशणा विचार कोरै लोवा, ओरो तिनु खै बोलौ, तुंऐ आपणै-आपणै मोनौ दा ऐजा विचार कैथु खै कोरै लोवा?
\v 9 का ओसो? क्या लकवे कै रोगी खै ऐजौ बोलणौ कै तेरे पाप माफ होऐ, या ऐजौ बोलणौ कै ऊबा भीईज आपणै टाट टिपेबा चाल फिर?
\v 10 पोरो जिथु खै तुंऐ जाणै पाओ कै आदमी का बेटे खै धोरती पान्दी पाप मफ कोरणौ का भै ओधिकार ओसो। तेने तेसी लकवे कै रोगी खै बोलौ,
\v 11 हांव ताखै बूलू, भीईजऊबा, आपणै टाट टेपेबा आपणै घोरै खै चाला जा।
\v 12 सै भीईजा ओरो तोलोंई टाट टेपेबा सिबिके सामणै दा नेकलैबा चाला गोवा, ईथ लेई सोबै हैरान होऐ गोवे, ओरो पोरमेश्वरो कै बोडा़ऐ कोरेबा बोलदै लागै, आमुऐं ऐशणौ कोलोंईना देखी।
\v 13 सै तोबे होजौ नेकलेबा झीलौ कै किनारै हौटा, ओरो सोबे भीड़ तेसके धोरे आऐ, सै तिनु खै उपदेश देन्दा लागा।
\v 14 जान्दे बेई तेने हलफेई का बेटा लेवी खै चुंगी कै चौकी पान्दी बोठेयोंदा देखा, ओरो तेसी खै बोलौ, मेरे पोछड़ियों आए जा। ओरो सै ऊबा भीईजा ओरो तेसके पोछड़ियो होटै गोवा।
\v 15 जोबै सै तेसके धोरै खाणौ खान्दा बौठा, तोबे बोहुतै चुंगी लोणौवालै ओरो पापी, यीशु ओरो तेसके चले कै साथै खाणौ खान्दै बोठै, क्योंकि सै बोहुतै थिऐ, ओरो तेसके पोछड़ियो होऐ गोवे थिऐ।
\v 16 पोंड़ितों ओरो फरिसियोंऐ ऐजौ देखेबा कै सै तौ पापियों ओरो चुंगीलौणैवालौ कै साथै खाणौ खाऐ लौ, तेसके चेले खै बोलौ, सै तौ चुंगीलौणैवालौ ओरो पापियों कै साथै खांव पिंयो ओसो।
\v 17 यीशुऐ ऐजौ शौणेबा तिनु खै बोलौ, भले आच्छै के लिऐ डाक्टर कै जोरुरत ना, पोरो बीमारोंखै ओसो, हांव धोरमी खै ना, पोरो पापियों खै बोईददा आऐ रोवा।
\v 18 यहुन्ना कै चेले ओरो फरिसी बौरत कोरो थिऐ, ऐशेखै ही तिनुऐं आयोबा ऐजौ बोलौ, यहून्ना कै चेले ओरो फरिसियों कै चेले कैथु खै बौरत राखौ, पोरो तेरे चेले बौरत ना राखौ?
\v 19 यीशुवे तिनु खै बोलौ, जोबे तोड़ी दुल्हा बरातियों कै साथै रोंव, क्या सै बौरत राखै सोको? ऐशेखै ही जांव तोड़ी दुल्हा तिनके साथै ओसो, तांव तोड़ी सै बौरत ना कोरै सोको।
\v 20 पोरो सेजे दुस आन्दै जोबे दुल्हा तिनुदा जोई किया जाला, तेसी समय, सै बौरत कोरलै।
\v 21 कोरै लुहसकै कै टाली पुराणै लुहसकै दै कुणीऐ भै ना लांव, नेंई तौ सेजै टाली तिथ पोरेशौ किछै खीच्चै देलौ, यानि नोंवा, पुराणै लेई, ओरो सै आगै दौ भै जादा फाट्टै जालौ।
\v 22 नोंई सुरौ खै पुराणी घौड़ै दै कुणीऐ भै ना राखौ, नेंई तौ सुऱ घौड़ै खै फौटोऐ देलै, ओरो सुर ओरो घौड़ै दुईनै नाश होऐ जालौ, पोरो नोंई सुर नोंऐ घौड़ै दै भोरै जांव।
\v 23 ऐशेखै होंव कै सै प्रार्थना कै दुसै खेतौ बाटी होएबा जान्दा लागै रोवा थिया, ओरो तेसके चेले चालदै बेई बाली तोडदै लागै। \f + \f*
\v 24 तोबे फरीसिऐं तिनु खै बोलौ, देख,ऐजौ तौ प्रार्थना कै दुसै टौल कैथु खै सांडौ जू आच्छौ ना आथी? \f + \f*
\v 25 तेने तिनु खै, क्या तुंऐं कोलोई ऐजौ ना पोढी राखी कै जोबे दाऊद खै जोरुरत पोडै, ओरो जोबे सै ओरो तेसके साथै भुखै रोवे, तोबे तेने का कियु थियु?
\v 26 तेने केशेखै अबियातार महायाजक कै समय, पोरमेश्वरो कै भवन में जाऐबा चोडावे की रोटी खाई, जिथकु खाणौ याजकों खै छोड़ ओकी कोसी खै भै ठीक ना, ओरो आपणै साथियों खै भै दियु।
\v 27 तोबे तने तिनु खै बोलौ, प्रार्थना कौ दूस आदमी कै लिऐ बोणाऐ राखौ, ना कै आदमी प्रार्थना कै दुसौ कै लिऐ।
\v 28 एसलिऐ आदमी का बेटा प्रार्थना कै दुसौ का भै स्वामी ओसो।
\c 3
\p
\v 1 सै तोबै मोन्दिरों दा हौटा, तिथै एक आदमै थिया जेसका हाथ शोकै रोवा थिया,
\v 2 ओरो सै तैसी पान्दी ईलजाम लाणौ कै लिऐ तेसकै घात में लागै रोवे थिये कै देखुबै, सै प्रार्थना कै दुसै तैसी खै ठीक कोरणाऐ कै ना,
\v 3 तेने शोकयोंदे हाथ वालै आदमी खै बोलौ, बीच में खोडा़ होव।
\v 4 ओरो तिनुखै बोलौ, क्या प्रार्थना कै दुसै भौला कोरणा ठीक ओसो या बुरा कोरणा, प्राणौ खै बौचाणा या मारणा? पोरो सै चुपी रोवे।
\v 5 तेने तिनके मोनौ कै कोठरता लेई उदास होएबा, तिनुखै क्रोध लेई चौऊ ढ़ोबो देखौ, ओरो तैसी आदमी खै बोलौ, आपणा हाथ ओगडियों कौर। तेने आगै कौरा ओरो तेसका हाथ ठीक हौऐ गोवा।
\v 6 तोबे फरीसी बाएरै जाऐबा तोलोंई हेरोदियों कै साथै तिनकै बुराई में शामिल होन्दै लागै कै तैसी खै केशै नाश कौरी।
\v 7 यीशु आपणै चेले कै साथै झीलों कै ढ़ोबो चालै गोवा ओरो गलील सै एक बोहोत बौड़ै भीड़ तेसके पोछडियों होऐ गोऐ,
\v 8 ओरो यहुदिया, ओरो यरुश्लेम, ओरो इदुमिया, ओरो यरदन कै पार, ओरो सूर ओरो सैदा कै आसपास केंई दै एक बोहोत बौड़ै भीड़ ऐजौ शोणैबा कै सै कैशणै चमत्कार कै काम कोरौ ओसो, तेसके धोरै आऐ।
\v 9 तेने आपणै चेले खै बोलौ, भीड़ कै कारण एक नानडै नांव मेरे लिऐ तैयार राखौ ताकि सै मुखै दोबाऐ ना सोको।
\v 10 जेथुखै तेने बोहुतै खै ठीक कोरै राखै थिये, एसलिऐ जेतरै लोग बीमारी दै जोजै रोवे थिये, तैसी खै छुणौ खै तैसी पान्दी रेडैया कोरौ थिये।
\v 11 बुरी आत्माऐ भै, जोबे तैसी खै देखो थी, तौ तेसके ओगडियों रेडैया कोरौ थी, ओरो लैलयाऐबा बोलौ थी, कै तु पोरमेश्वरो का बेटा ओसो।
\v 12 ओरो तेने तिनु खै बोहोत बोलौ कै मुखै प्रोगट ना कोरया।
\v 13 तोबे सै पोवाड़ो पान्दी होटे गोवा, ओरो जिनु खै सै चांव थिया तिनु आपणै धोरै बोइदै, ओरो सै तेसके धोरै आऐ।
\v 14 तोबे तेने बारहों मोरदो खै छांटै दिऐ कै तेसके साथै-साथै रोंव, ओरो सै तिनु खै छाड़ौ कै सै प्रोचार कोरौ,
\v 15 ओरो बुरी आत्माओं खै निकालणौ का ओधिकार राखौ।
\v 16 सै ऐजै ओसो: शमौन जेसको नांव तेने पतरस राखौ,
\v 17 ओरो जब् दी काबेटा याकूब ओरो याकूब का भाई यहुन्ना, जेसको नांव तेने बुअनरगिस यानि गर्जन का बेटा राखा,
\v 18 ओरो अन्द्रियास, ओरो फिलिप्पुस, ओरो बरतुल्मै, ओरो मती, ओरो थोमा, ओरो हलफी का बेटा याकूब,  ओरो तदै ओरो शमौन कनानी,
\v 19 ओरो यहुदा इस्करियोती जेनै तैसी खै पोकडवाऐ भै दिया।
\v 20 तोबे सै घोरै आया ओरो ऐशणै भीड़ कोट्ठै होऐ गोऐ कै सै रोटी भै ना खाऐ सोकै।
\v 21 जोबे तेसके कुडबियाऐ ऐजौ शुणु, तौ सै तैसीखै पोकडवाणौ खै होटै, क्योंकि सै बोलौ थिऐ कै तेसका दिमाग ठिकाणै दा ना आथी।
\v 22 पोंडोत भै जु यरुश्लेम पोरेशै आऐ रोवे थिऐ, ऐजौ बोलौ थिऐ, कै तेसिदा शैतान ओसो,ओरो सै बुरी आत्माओं कै सरदार कै मोद्द लेई बुरी आत्माओं खै निकालो।
\v 23 ईथुकारिऐ सै तिनु नोजदीक बोएदैबा तिनुखै बुरी आत्माओं बुरी आत्माओं दा बोलदा लगा, शैतान केशेखै शेतान खै निकालै सोको?
\v 24 जै कोसी राज्य में फूट पोड़ो, तौ सेजा राज्य केशैखै बोणैयोंदा रोए सोको?
\v 25 ओरो जै कोसी कै घोरै फूट पोड़ो, तौ सेजौ घोऔर केशैखै बोणैयोंदौ रोऐ सोको?
\v 26 एसलिऐ जै शैतान आपणा बोएरै होऐबा आपी मून्जी फूट पाड़ौ, तौ सै केशैखै बोणैयोंदा रोऐ सोको? तिथका तौ अन्त ही होऐ जाओं।
\v 27 पोरो कुणीऐ आदमै कोसी बलचानों कै घोरै बौडैजांओं तेसकी चीज-बीज ना लोटै सोको, जोबे तोडी कै सै आगै तेसी बलवानों खै बानै ना दोंव, ओरो तोबे तेसके घोरै खै लोटै सोको।
\v 28 हांव तुंओं केंई साच्चौ बुलु कै आदमियों कै बोच्चै कै पाप ओरो नेंदया जु सै कोरो ओसो, सै माफ कोरै जालै,
\v 29 पोरो जु कुणीऐ पवित्र आत्मा कै नेंदया कोरलै, सेजौ कोलोई भै माफ ना कियु जालौ यानी सै अनन्त पाप का भागी ठोहरो ओसो।
\v 30 पोरो सै ऐजौ बोलौ थियै कै तेसिदै बोरै आत्मा ओसो।
\v 31 तोबे तेसके माँ ओरो तेसके भाई आऐ, ओरो बाएरै खोलेबा तेसीखै बोईददै छाडै।
\v 32 भीड़ तेसीबाएरे बोठै रोऐ थै, ओरो तिनवै तेसीखै बोलौ, देख तेरे माँ ओरो तेरे भाई बाएरै ताखै जौऐ लौवा।
\v 33 तेने तिनु खै बोलो, मेरै माँ ओरो मेरे भाई कुण ओसो?
\v 34 ओरो तिनु पान्दी जु तेसके आएरे-बाएरे बोठै रोवे थिये, आँख लाऐबा बोलौ, देखौ मेरै माँ ओरो मेरे भाई ऐजै ओसो।
\v 35 क्योंकि जु कुणीऐ पोरमेश्वरो कै इच्छा पान्दी चालौ, सै ही मेरा भाई ओरो बोईण, ओरो माँ ओसो।
\c 4
\p
\v 1 सै तोबे झिलौ कै किनारे उपदेश देन्दा लागा ओरो एशणै बौड़ै भीड़ तेसके धोरै कोट्ठै होऐ गोऐ कै सै झीलौ दा एकी नांवौ पान्दी चढ़यो बोटै गोवा, ओरो सोबे भीड़ जोमिनौ पान्दी झीलौ कै किनारे खौड़ै रोऐ।
\v 2 ओरो सै तिनु खै उधारण देएबा बोहुती बातौ शिखांदा लागा, ओरो आपणै उपदेश सै तिनुखै बोलौ,
\v 3 शूणौ, एक बोणैवाला बीज बोंन्दा निकला।
\v 4 बोन्दै बेई किछै बाटौ कै किनारै पुडै छुटै ओरो पोकशीऐ आऐबा तिनुखै खाए दिऐ।
\v 5 किछै पात्थरों वाली जमीनों पान्दी छुटै जिथै तिनुखै बोहुतै माट्टै ना भैटी, ओरो डोंगै माट्टी ना भेटणौ कै कारण लेई तावलै जामै गोवे, ओरो जड़ ना पाकडणौ कै कारण शोकै गोवे।
\v 6 ओरो जोबे सरज निकला तौ जौलै गोवा, ओरो जड़ ना पाकड़णौ कै कारण शौकै गोवा।
\v 7 किछै झाड़ी मुन्जी छुटै, ओरो झाड़ीऐ जामेंबा तिनुखै दोबाऐ दिऐ, ओरो सै फौलना देए सोकी।
\v 8 पोरो किछै बोड़ीया जोमीनों पान्दी छुटै, ओरो सै जामै ओरो बोहुतै फौलै गोवै, ओरो कूणजेंई तीस गुणा, कूणजेंई साठ गुणा ओरो कुणजेंई शौ गुणा फौलै गोवे।
\v 9 तोबे तेने बोलौ, जेसकेंई शुणनौ कै लिऐ कान ओसो, सै शूणै लै।
\v 10 जोबे सै ऐकली रोऐ गोवा, तौ तेसके साथीऐ तिनु बारह समेंत तेसैकेंईदू इनु उधारण कै बारे में पुछू।
\v 11 तेने तिनु खै बोलौ, तुंओं खै तौ पोरमेश्वरो कै राज्य कै भेद कै सोमझ दै गोऐ थै, पोरो बाहारवालों कै लिऐ सोबे बातौ उधारण में होंव ओसो।
\v 12 ईथुकारिऐ कै सै देखदै होऐबा देखौ ओरो तिनु खै सोमझ ना आंव ओरो शुणदैबेई शुणौ भै ओरो ना सोमझो, ऐशेखै ना होंव कै सै फिरौ ओरो माफ कोरै जांव।
\v 13 तोबे तेने तिनु खै बोलौ, क्या तुंऐ ऐजा उधारण ना सोमझो? तौ तोबे ओके सोबे उधारण केशेखै सोमझलै?
\v 14 बोणोवाला वचन बौंओ ओसो।
\v 15 जू बाटौ पूडै कै किनारै कै ओसो जिथै वचन बौया जांव, ऐजे सेजे ओसो कै जोबे तिनुवें शूणु, तौ शैतान तोलोंई आऐबा वचन खै जू तिनुदा बोऐ राखा थिया, उडा कोरेबा चाला जांव।
\v 16 तेशेखै ही जू पाथरों वालै जमीन पान्दी बोया जांव, ऐजै सेजे ओसो जु वचन खै शोणैबा तोलोंई खुशी सै स्वीकार कोरै सोको।
\v 17 तेशेखै ही जू पाथरों वालै जमीन पान्दी बोया जांव, ऐजै सेजे ओसो जु वचन खै शोणैबा तोलोंई खुशी सै स्वीकार कोरै सोको।
\v 18 जू झाडियों में बोऐ राखै सै ऐजै ओसो जिनवें वचन शुणा,
\v 19 ओरो सोंईसारी कै चिन्ता, ओरो धन का धोखा, ओरो केंई चिजौ का लौभ तिनुदा सोमाऐबा वचन खै दौबाए दोंव ओरो सै बेकार रोऐ जांव।
\v 20 ओरो जू जोमिनों दै बोऐ राखै थिऐ, सै ऐजै ओसो जू वचन शुणैबा स्वीकार कोरो ओरो फौल लांव कुणिऐ तीस गुणा, कुणिऐ साठ गुणा ओरो कुणिऐ शौ गुणा।
\v 21 तेने तिनुखै बोलौ, क्या दिवे खै एसलिऐ लांव कै पैमाने या मान्जै कै तोडी राखा जांव? क्या एसलिऐ ना कै दीवट पान्दी राखा जांव?
\v 22 क्योंकि कुणेजैई चिजौ छिपो ना, पोरो एसलिऐ ओसो कै प्रोगट होऐ जांव, ओरो ना किछै गुप्त ओसो, पोरो एसलिऐ कै प्रोगट होऐ जांव।
\v 23 जै कोसी दै कान होलै, तौ सै शुणै कोरलै।
\v 24 तोबे तेने तिनु खै बोलौ, चौकस रोऐया कै क्या शुणौ ओसो। जेथु नापों लेई तुंओ खै नापों तेथु ही नापों लेई तोवारै लिऐ नापौ जालौ, ओरो तुंओ खै ज्यादा दियू जालौ।
\v 25 क्योंकि जेसकेंई ओसोऐ, तेसिखै दियु जालौ, ओरो जेसकेंई किछै ना आथी, तेसकेंई दौ सेजौ भै जु तेसकेंई ओसो, उडू कोरदै।
\v 26 तोबे तेने बोलौ, पोरमेश्वरो का राज्य ऐशणा ही ओसो, जेशेखै कुणिऐ आदमै धोरतियों पान्‍दी बीज छीड़कांव।
\v 27 ओरो रातै खै सोतै जांव ओरो दुसौ खै बिईजीरोंव, ओरो सेजै बीचज ऐशेणै जामै ओरो बोदौ कै सै ना जाणौ।
\v 28 धोरती आपी दै आपी फौल लांव, आगे तोडा़, तोबे बाली, ओरो तोबे बाली दा तैयार दाणा।
\v 29 पोरो जोबे दाणा पाच्चै जांव, तोबे सै तोलोंई दातरा फेरै दोंव, क्योंकि कोटणी कौ दुस आऐ गोव।
\v 30 तोबे तेने बोलौ, आमै पोरमेश्वरो कै राज्य कै तुलना कोसी खै दोंऊ, कोसी उधारण लेई तेसका बखान कौरु?
\v 31 सै राई कै दाणै कै जेशणा ओसो जू जोमिनों दा बोय दोंव तौ जोमिनों कै सोबी बीजौ दा नानडा़ होंव,
\v 32 पोरो जोबे बोय दोंव, तौ कामेबा सोबी शागौ मुन्जी दा बोडा़ होऐ जांव, ओरो तेथकी छांव बसेरा कोरे सोको। ऐशणी बौडी़ शेंई निकलौ कै आसमान कै पोकशी तेथकी छांव का बसेरा कोरै सोको।
\v 33 सै तिनु ऐशणै किसम कै बहुतै उधारण दैऐ देएबा तिनकी सोमझ कै जेशणै वचन शुणाओं थिया,
\v 34 ओरो बिना उधारण देएबा सै तिनु खै किछै भै ना बोलौ, थिया, पोरो ऐकली में सै आपणै नोजदीक कै चेले खै सोबे बातौ का मोतलब बोताए दोंव थिया।
\v 35 तेसी दुसै जोबे फिरै ओऊ, तौ तेने चेले खै बोलौ,आऔ, आमैं पाईलै ढोबो चालुबै।
\v 36 ओरो सै भीड़ छोडैबा जेशणा सै थिया, तेशणअ ही तैसी खै नांव पान्दी साथै लैए चालौ, ओरो तेसके साथै ओकी भै नांव थी।
\v 37 तोबे बौड़ै आँधी आऐ, ओरो लेहरों नांव पान्दी ईथै तोडी लागी कै सै पाणी लेई भोरै जांव थी।
\v 38 पोरो सै आपी पोछडियों कै भागौ दा सोतै रोवा थिया। तोबे तिनुवें तेसीखै बिजालैबा तेसी खै बोलौ, हे गुरू क्या ताखै फिकर ना कै आमें नाश होन्दै लागे रोवे?
\v 39 तोबे तेने ऊबै बिजेबा आँधी खै ताडै, ओरो पाणी खै बोलौ, शान्त रोहव, रोकै जा। ओरो आँधी रोकै ओरो बोडा़ चैन पौड़ै गोवा,
\v 40 ओरो तेने बोलौ, तुंऐ कैथु खै डोरै रोवे? क्या तुओं खै ईबी तोडी भै विश्वास ना आथी?
\v 41 सै बोहोत डोरै गोवे ओरो आपस में बोलौ, ऐजा कूण ओसो जू आन्धी ओरो पाणी भै तेसकौ शुणौऐ?
\c 5
\p
\v 1 सै झील कै पार गिरासेनियों कै देशों दै पहुँचे,
\v 2 जोबे सै नांव पान्दी दा उतरा तौ तोलोंई एक आदमै जेसिदै दुष्ट आत्मा थै, कब्रौ पोरेशै नेकलेबा तेसिखै भेटा।
\v 3 सै कब्रौदा रोंव थिया ओरो कुणिऐ तेसी खै शांगलों लेई भै ना बानै सोको थिया,
\v 4 क्योंकि सै बार बार बेड़ियों ओरो शांगुली लेई बानै गोवा थिया,पोरो तेने शांगुली खै तोडै दै ओरो बेड़ियों कै टुकड़े-टुकड़े कोरै दिऐ थिऐ, ओरो कुणिऐ तेसीखै वश में ना कोरै सोको थिया।
\v 5 सै लगातार रातै दुसौ खै कब्रौ ओरो पोवाड़ों दा लेलयांव, ओरो आपी खै पाथरों लेई घायल कोरो थिया।
\v 6 सै यीशु खै दुर देखेबा दौऊडा़, ओरो तेसिखै प्रोणाम कोरा।
\v 7 ओरो जोर सै लेलयाऐबा बोलौ, हे यीशु, परमप्रधान पोरमेश्वरों का बेटा, मेरा तांवयारी का काम? हांव ताखै पोरमेश्वरो कै शौंव दोंव कै मुखै पिडौ ना दै।
\v 8 क्योंकि तेने तेसिखै बोलौ थियु, हे बुरे आत्मा, ऐसी आदमौ पोरेशै निकल आ।
\v 9 तेने तेसिकेंई पूछु, तेरो का नांव ओसो? तेने तेसिखै बोलौ, मेरो नांव सेना ओसो क्योंकि आमै बोहुतै ओसो।
\v 10 ओरो तने तेसिकेंई दै बेजाऐ बेनतै कोरै, आमु ऐसी देशों पोरेशै बाएरै ना छाड़ैया।
\v 11 तिथै पोवाड़ों पान्दी सुंगरों का एक बोडा़ झुण्ड चौरे रोवा थिया।
\v 12 तिनुवे तेसिकेंई दै बेनतै कोरै ओरो बोलौ, आमु तिनु सुंगरों दै छाडै दोवकै आमै तिनके बीतरे जांऊ।
\v 13 ऐशेखै ही तेने तिनु आज्ञा दै ओरो बोरै आत्मा सुंगरों कै बीतरै बोठै गोऐ ओरो झुण्ड, जू केंई दो हजार का थिया, डांगौ पान्दी दा झोपटेबा झीलौ दा छुटा ओरो डुबेबा मौरै गोवा।
\v 14 तिनके चौराणैवालैऐ दौडैबा नोगर ओरो गाँव दा ससमाचार शुणाया, ओरो जू ओऐ रोव थियु लोग तेथु देखदै आऐ।
\v 15 यीशु कै धौरै आऐबा सेजै जेसिदै बौरे आत्मा थै, यानी जेसिदै सेना सोमाऐ रोऐ थै, लुहसके बाम्बैबा ओरो चुपी बोठयो देखेबा डोरै गोवे।
\v 16 देखणैवालैऐ तेसका, जेसिदै बोरै आत्मा थै, ओरो सुंगरों का पुरा हाल तेसिकेंई बोलेबा शुणाऐ दिया।
\v 17 तोबे सै तेसकेंई दै बेनतै कोरेबा बोलदा लागा, मुखै आपणै साथै रोणौ दै।
\v 18 जोबे सै नाव पान्दी बोठदा लागा तौ सै जेसिदै आगै बोरै आत्मा थै, तेसिकेंई दै बेनतै कोरदा लागा, मुखै आपणै साथै रोणौ दै।
\v 19 पोरो तेने तेसिखै आज्ञा ना दै, ओरो तेसिखै बोलौ, आपणै घोरै जाऐबा आपणै लोगों खै बोता कै तांव पान्दी दया कोरैबा प्रभुऐ तेरे लिऐ केशणै बोड़ै काम कोरै राखै।
\v 20 सै जाऐबा दिकापुलिम दा जाऐबा ईयों बातौ का प्रचार कोरदा लागा कै यीशुऐ मेरे लिऐ केशणै बोड़ै काम कोरै राखै ओरो सोबे लोग हैरान होऐ जांव थिये।
\v 21 जोबे यीशु होजो नाव दा पांडा होटा, तौ एक बौड़ै भीड़ तेसकै आएरै बाएरै कोट्ठै होऐ गोऐ। सै झीलों कै किनारे दा थिया कै
\v 22 याईर नांव आरधनालय कै सरदारों मुन्जी दा एक आया, ओरो तेसिखै देखेबा तेसके लातौ पान्दी पोडा़,
\v 23 ओरो ऐजौ बोलेबा तेसकेंई दै बेजाऐ बेनतै कै, मेरै नानड़ै बेटी मोरने पान्दी ओसो तु आऐबा तियों पान्दी हाथ धौर कै सै ठीक होऐबा जींवदी रोंव।
\v 24 तोबे सै तेसके साथै चाला ओरो बौड़ै भीड़ तेसके पोछड़ियो होऐ गोऐ,ईथै तोड़ी कै लोग तेसी पान्दी पुडै रिडो थियै।
\v 25 एक बेटमाणिश थै जियों बारहों सालौ दुडा़ लोई बोणौ का रोग थिया
\v 26 तिंये बोहोत वेदओ केंईदा बौडा़ दु:ख झेल राखा थिया, ओरो आपणा सोब माल खोर्चणो पान्दी भै तियों किछै आराम ना पौड़ी थिया, पोरो और जादा बैमार पौड़ै गोऐ थै।
\v 27 सै यीशु कै चोर्चा शोणेबा भीड़ों मुन्जी दै तेसके पोछडियों बाटी आऐ ओरो तेसके लुहसके खै छुऐं।
\v 28 क्योंकि सै बोलौ थै, जै हांव जै तेसकै लुहसके ही भै छोंऍ दोंवबै, तोबेबै तोबेबै ठीक होए जांऊ बै।
\v 29 ओरो तोलोंई तिंयारौ लोई बोहणौ बौन्द होऐ गौ, ओरो तिंये आपणै शोरिरों में जाणै पौऊ कै हांव तियों बैमारी दै केंई दै ठीक होऐ गोऐ।
\v 30 यीशुऐ तोलोंई आपी में जाणै पौऊ कै मूँ पोरेशै शोकतै नेकलै रोऐ, ओरो भीड़ों मुन्जी पाछु पेरेबा पूछु, मेरे लुहसके कोणै छुंऐ?
\v 31 तेसके चेलेऐ बोलौ, तौंऐ देखैलौ कै भीड़ तांव पान्दी रेडदै लागै रोऐ, ओरो तु बोलै, कै कोणै मुखे छुंआ?
\v 32 तोबे तेने तियों देखणों कै लिऐ जिंऐ काम कोरै राखै थिया आँख लाऐ।
\v 33 तोबे ऐजै बेटमाणीश ऐजौ जाणेबा कै मेरे केशणै भोलाऐ होऐ रोऐ, डोरेबा ओरो काम्बलेबा आऐ, ओरो तेसके लातौ पान्दी रेडेबा तेसिकेंई सौबै हाल साच्चौ- साच्चौ बोलै दियु।
\v 34 तेने तियों कै बोलौ, बेटी, तेरे विश्वासऐ ताखै ठीक कोरै राखै आराम सै जा, ओरो आपणी ईयों बीमारी केंई दै बोचैबा रौ।
\v 35 सै ऐजौ बोलै ही लौ थियु कै आरधनालय कै सरदार कै धोरौ दै लोगऐ आऐबा बोलौ, तेरै बेटी तौ मोरै गोऐ, एबे गुरू खै कैथु दु:ख देंऐ?
\v 36 जू बात तिनवें बोलै लोऐ थै, तियोंखै यीशुऐ अणशोणै कोरेबा, आरधनालय कै सरदारों खै बोलौ, मत डौर, केवल विश्वास राख?
\v 37 ओरो तेने पतरस ओरो याकुब ओरो याकुब कै भाई यहुन्ना खै छौड़, ओके कोसी खै भै आपणै साथै आणौ ना दी।
\v 38 आराधनालय कै सरदार कै धोरै जाऐबा, तेने लोगों कै बोहुतै रुदैं ओरो लेलयान्दों दै देखै।
\v 39 तोबे तेने भीतरे जाऐबा तिनुखै बोलौ, तुंऐ कैथु खै रौला पाड़ै राखा ओरो रोऐ रोवे? बाएटै तौ मोरै ना रोई पोरो सोतै रोई।
\v 40 सेजै तेसी खै होसदै लागै, पोरो तेने सोबिखै नेकालेबा बाईटी कै माँ बापू ओरो आपणै साथीयों कै साथै भीतरै, तिथै बाइटी पोडयोंदै थै, होटा।
\v 41 ओरो बाईटी का हाथ थाम्बेबा तियों खै बोलौ, "तलीता कुमी"। जिथका मतलब ओसो, हे बाईटी हांव ताखै बुलु, बिइजऊबै।
\v 42 ओरो बाईटी तोलोंई ओबे बेजेबा तोलोंई हांडदै फैरदै लागै क्योंकि सै बारहों सालों कै थै। ऐथलेई लोग बोहोत हैरान होऐ गोवे।
\v 43 तोबे तने तिनुखै चिताऐबा आज्ञा दै कै ऐजै बात कुणिऐ जाणनै ना पांव ओरो बोलौ, ईयों किछै खाणौ खै दोव।
\c 6
\p
\v 1 तिथै दा नेकलेबा सै आपणै देशो दा आया, ओरो तेसके चेले भै तेसके पोछडियों होटै।
\v 2 प्रार्थना कै दुस सै आराधनालय में उपदेश देन्दा लागा; ओरो बोहुतै लोग शोणेबा हैरान होऐ गोवे ओरो बोलदै लागै, ऐसी खै ऐजी बातौ कुकै दी आई? ऐजा कुणजा ज्ञान ओसो जू तेसिखै देऐ राखा? केशणै शोकती कै काम ऐसकै हाथोम लेई प्रोगट होंव?
\v 3 प्रार्थना कै दुस सै आराधनालय में उपदेश देन्दा लागा; ओरो बोहुतै लोग शोणेबा हैरान होऐ गोवे ओरो बोलदै लागै, ऐसी खै ऐजी बातौ कुकै दी आई? ऐजा कुणजा ज्ञान ओसो जू तेसिखै देऐ राखा? केशणै शोकती कै काम ऐसकै हाथोम लेई प्रोगट होंव?क्या ऐजा ही बोड़ई ना, जू मरियम का बेटा, ओरो याकुब, योसेस, यहुदा, ओरो शमौन का भाइ ओसो? क्या तेसकी बोईणी ईथै ओमारे बीच में ना रोओंदी? एसलिए तिनुवें तेसके बारे में ठोकर खाऐ।
\v 4 यीशुऐ तिनु खै बोलौ, भविष्यद्वक्ता का आपणै देश, ओरो आपणै कुटुम्ब, ओरो आपणै घोरों खै छौड़यों ओरो कोथी निरादर ना होंव।
\v 5 सै तिथै कुणजेई शौकती कै काम ना कोरै सोका, केवल ठीकेशै बीमारों पान्दी हाथ फेरेबा तिनुखै ठीक कोरै।
\v 6 ओरो तेसी तिनकै अविश्वास पान्दी हैरानै होऐ, ओरो सै चौऊ ढोबो कै गांव दै उपदेश कोरदा फिरा।
\v 7 तेने बारहों खै आपणै घोरै बोईदै ओरो तिनु दो-दो कोरेबा छाड़दा लागा, ओरो तिनु बुरी आत्माओं पान्दी ओधिकार दिया।
\v 8 तेने तिनुखै आज्ञा दै कै बाटौ कै लिऐ डेंगा छौड़ होजो किछै ना कोरेया,ना तौ रोटी, ना झौला, ना बटुवे दै पोएसै।
\v 9 पोरो जुते लाव पोरो दो-दो जागै ना बाम्बेया।
\v 10 ओरो तेने तिनु खै बोलौ, जिथै कोथी तुंऐ कोसी कै घोरै जांव, तौ जोबे तोड़ी तिथै दै विदाई ना होई तांव तोड़ी तिनुकै घोरै टेकै रोएया।
\v 11 जेसी जोगै कै लोग तुंओं स्वीकार ना कोरी ओरो तोवारी ना शुणौ, तिथै दै चालदै ही आपणै तलवे कै धुल झाड़ै देऐया कै तिनु पान्दी गोवाऐ ठोहरों।
\v 12 तोबे तिनवें जाऐबा प्रचार किया कै मौन फिराओं,
\v 13 ओरो बोहुती शै बुरी आत्माओं खै निकाली, ओरो बोहुत शै बीमारों पान्दी तेल मोलेबा तिनुखै ठीक कोरै।
\v 14 हेरोदेस राजाऐ भै तिनकै चोर्चा शौणै, क्योंकि तिनकौ नांव फोऐलै गौव थियु, ओरो तेने बोलौ, यहुन्ना पाणी कै रोसम पोरै कोरणौवाला मोरेयो जींवदी होऐ गोवा,ईथुकारिऐ ही तेसदै शोकती कै काम प्रोगट होंव।
\v 15 ओकी लोगोऐ बोलौ, ऐजा एलिय्याह ओसो। पोरो किछै ओकी लोगोऐ बोलौ, भविष्यद्वक्ता या भविष्यद्वक्ताओं मुन्जी दा कोसी एक कै जेशणा ओसो।
\v 16 हेरोदेसऐ ऐजौ शोणेबा बोलौ, जेसी यहुन्ना कौ मूंड मौंऐ कोटवाऐ राखौ थियु, सै पाछु जींवदी होऐ गोवा।
\v 17 हेरोदेसऐ आपणै भाई फिलिप्पुस कै घौरवालै हेरोदियास कै कारण, जेसयारी तिंये बेएयाव कोरै राखा थिया, लोगो खै छाड़ेबा यहुन्ना पाकड़ेबा कोऐदौ दा छोड़ै राखा थिया,
\v 18 क्योंकि यहुन्नाऐ हेरोदेस खै बोलै राखौ थियु, आपणै भाई कै घौरवालै राखणै ताखै आच्छौ ना आथी।
\v 19 ईथुकारिऐ हेरोदियास तेसेयारी बोईर रखौ थै ओरो सै चांव थै कै तेसिखै मारै दोंव पोरो ऐशेखै ना होऐ सोकी,
\v 20 क्योंकि हेरोदेस यहुन्ना खै धोर्मै ओरो पवित्र आदमै जाणेबा तेसिदा डोरो थिया, ओरो तेसिखै बोचाऐबा राखौ थिया,ओरो तेसकी बातौ शोणेबा बोहोत घोबरांव थिया, पोरो खुशी सै शूणौ थिया।
\v 21 ठीक समय ओऊवा जोबे हेरोदेसऐ आपणै जन्मदिन में आपणै प्रधानों ओरो सेनापतियो, ओरो गलील कै बौड़ै लोगौं कै लेइए भोज राखा।
\v 22 तौ हेरोदेस कै बटी भीतरे आऐ, ओरो नाचेबा हेरोदेस खै ओरो तेसके साथी बोठणैवालै खै खुशी किऐ। तोबे राजाऐ बाईटी खै बोलौ, तु जू किछै तु मुँकेंई दू मांग हांव ताखै देंऊबा।
\v 23 ओरो तेने शौंए खैई, हांव आपणै आधे राज्य तौड़ी जू किछै तु मांगलै हांव ताखै दौंऊबा।
\v 24 तिंऐ बाएरै जाऐबा आपणै माँ केंई दू पूछु, हांव का मांगु? तिंऐ बोलौ, यहुन्ना पाणी देणैवालैकै रोसम कौ मुंड़।
\v 25 सै तोलोंई राजा कै धोरै भीतरै आऐ ओरो तेसकेंई दै बेनतै कै, हांव चौंऊ कै तू ईभी यहुन्ना पाणी मकै रोसम देणेवाला कौ मुंड़ एकी थालौ दौ मुखै मोंगाऐ दै।
\v 26 तोबे राजा बोहोत उदास होवा, पोरो आपणी शौअ कै कारण और साथ में बोठणैवालै कै कारण तेथु सै टालनौ ना चौहू।
\v 27 ऐशेखै ही राजाऐ तोलोंई एक सिपाही खै आज्ञा देऐबा छाडा़ कै तेसको मुंड काटेबा लाव।
\v 28 तेने जेलखाने दौ जाऐबा तेसको मुंड काटौ, ओरो एकी थाली दौ धोरेबा लाऊ ओरो बाईटी खै दियु, ओएओ बाईटीऐ आपणी माँ खै दियु।
\v 29 ऐजौ शोणेबा यहुन्ना कै चेले आऐ, ओरो तेसके लाहश खै लोऐ गोवे ओरो कब्रौ दै राखै।
\v 30 चेलेऐ यीशु कै धोरै कोट्ठै होऐबा, जू किछै तिनुवें कियु ओरो शेखै राव थियु, सौब तेसकेंई बेतोऊ।
\v 31 तेने तिनु खै बोलौ, तुंऐ आपी जौई कोसी एकान्त जोगै में चालेबा दैणी विशांव कोरौ। क्योंकि बोहुतै लोग आन्दै जान्दैरोंव थिऐ, ओरो तिनु खाणौ का मौका भै ना भेटो थिया।
\v 32 ईथुकारीऐ सै नाव पान्दी बोठेबा, सुनसान जोगै दै ऐकली चालै गोवे।
\v 33 बोहुतैऐ तिनु जान्दै देखेबा पौछेयाणै पाऐ, ओरो सोब नोगरों पोरेशै कोट्ठै होऐबा तिथै हांडेबा दौऊड़ै ओरो तिनु दै आगै पोहन्चै गोवे।
\v 34 तेने ऊदै आऐबा बौड़ै भीड़ देखै, ओरो तिनु पान्दी तौरस खाया, क्योंकि सै तिनु भीड़ों कै जेशणे थिऐ, जिनका रखवाला ना आथी, ओरो सै तिनु खै बोहुती बातौ शिखांदा लागा।
\v 35 जोबे दुस बेजाऐ ढोलै गौ, तौ तेसके चेले तेसके धोरै आऐबा बोलदै लागै, ऐजी सुनसान जोगह ओसो, ओरो दुस बेजाऐ ढोलै गौ।
\v 36 तिनु खै विदा कौर कै चौऊ ढोबो कै गांव ओरो बस्तियों दै जाऐबा, आपी किछै खाणौ खै मोलै लेयांओ
\v 37 तेने जोवाब दिया, तुंऐ ही तिनु खै खाणौ खै दोव। तिनुवें तेसिखै बोलौ, क्या आमै शौ दीनार की रोटी मोलै लौंऊ, ओरो तिनु खै खेयांऊ?
\v 38 तेने तिनु खै बोलौ, जाऐबा देखौ तुंओ केंई केतरी रोटी ओसो? तिनुवें पौता कोरेबा बोलौ, पाँच ओरो दो माछी भै।
\v 39 तोबे तेने तिनु खै आज्ञा दै कै सोबिखै होरी-होरी घासौ पान्दी पाँति-पाँति सै बोठालै दोव।
\v 40 सै शौ-शौ ओरो पचास-पचास कोरेबा पाँति-पाँति बोठै गोवे।
\v 41 तेने तिनी पाँच रोटी खै ओरो दो माछी खै कोरी, ओरो स्वर्गों कै ढ़ोबो देखेबा धन्यवाद किया, ओरो रोटी तोड़ै-तौड़ैबा चेलौ खै देन्दा गोवा कै सै लोगों खै पोरशो ओरो सेजी माछी भै तिनु सोबि खै बान्डै दी।
\v 42 सोबे खायैबा छौकै गोवे,
\v 43 ओरो तिनवें टकड़ै लेई बारहों शैकड़ी भोरैबा टिपी, ओरो किछै माछी की भी।
\v 44 जिनुवें रोटी खाई, सै पाँच हजार मौरद थिये।
\v 45 तोबे तेने तोलोंई आपणै चेले खै नाव पान्दी बोठणौ खै विवश कोरै कै सै तेसिदै आगै तैथु पार बैतसैदा खै चालै जांव, जोबे तोड़ी के सै लोगों खै विदा कोरौ।
\v 46 तिनुखै विदा कोरेबा सै पोवाड़ों पान्दी प्रार्थना कोरदा हौटा।
\v 47 जोबे फिरै होंव, तौ नाव झीलौ कै बीची दै थै, ओरो सै ऐकली जोमिनों पान्दी थिया।
\v 48 जोबे तेने देखौ कै सै धीरे-धीरे घोबरांदै लागै रोवे, क्योंकि हावा तिनके खिलाप में थै, तो रातै चौथै पोहेर कै नोजदीक सै झीलौ पान्दी चालेबा तिनके धोरै आया, ओरो तिनुदा आगै नेकलै जाणौ चांव थिया।
\v 49 ओरो तिनुवे तेसिखै झीलों पान्दी चालदै देखेबा जाणौ कै भुत ओसो, ओरो लेलयाऐ गोवे।
\v 50 क्योंकि सोबे तेसि देखेबा घोबराऐ गोवे थिये। पोरो तेने तोलोंई तिनुवारी बातौ की ओरो बोलौ, हिम्मत राखौ: हांव ओसोऐ, डोरेया ना।
\v 51 तोबै सै तिनकै धोरै नाव पान्दी आया ओरो हावा रोके गोऐ: ओरो सै बोहुतै हैरानी कोरदै लागै
\v 52 सै तिनु रोटी कै बारे में ना सोमझै रोवे थिये क्योंकि तिनके मौन कोठोर होऐ गोवे थिऐ।
\v 53 सै पांडैबोलो उतरेबा गन्नेसरत दै पोंहुचै, ओरो नाव घाट पान्दी लाऐ।
\v 54 जोबे सै नाव पान्दी दै उतरै, तौ लोग तोलोंई तेसिखै पोछेयाणेबा,
\v 55 आस पास कै देशौ दै दौऊडै, ओरो बौमारों खै मांजै पान्दी छोड़ैबा, जिथै- जिथै पौता लागा कै सै ओसो, तिथै-तिथै जान्दै लागै
\v 56 ओरो जिथै कोथी सै गाँव, नोगर, या बोसतिदा जांव थिया, लोग बोमारों खै बोजारों दै धोरेबा तेसिकेंई दै बेनतै कोरो थिये कै सै तिनु आपणै लुहसके कै पालै खै ही छुणौ दोंव; ओरो जेतरे तेसी खै छुंओं थिऐ, सोबे ठीक होऐ जांव थिऐ।
\c 7
\p
\v 1 तोबे फरिसी ओरो कुछ पोड़ोत जू यरुश्लेम दै आऐ रोवे थिये, तेसके धोरै कोट्ठै होवै।
\v 2 ओरो तिनुवें तेसके किछै चेले खै बिना हाथ धौऐ रोटी खान्दै देखै।
\v 3 क्योंकि धरिसी ओरो सोबे यहुदी बुड़ेईको कै पोरोंपरा पान्दी चालौ ओरो जोबे तौड़ी भली भाँति हाथ ना धौ दोंव तांव तौड़ी ना खांओ।
\v 4 ओरो बोजारों दौ आऐबा, जांव तौड़ी नाहै ना गोवे, तांव तौड़ी खाणौ ना खाओ, ओरो बोहुतीशी ओकी बातौ भै ओसो, जू तिनुकेंई मानणौ कै लिऐ पौंहुचाऐ गोई ओसो, जेशेखै कोटोरै, ओरो लोटै, ओरो ताँवै कै बासणौ खै धोणौ छालणौ।
\v 5 एसलिऐ तिनु फरिसियों ओरो पोड़िंतेऐ तेसी केंई दू पूछु, तेरे चेले केथु बुड़ेईको कै पोरमपरा पान्दी ना चालौ, ओरोप बिना हाथ धोऐबा रोटी खांओ?
\v 6 तेने तिनुखै बोलौ, यशायाह ऐ तुंओ कपटियों कै बारे ठीक भविष्यवाणी की, जेशै लेखै राखौ ओसो, एजै लोग ओठो लेई तौ मेरा आदर कोरौ, पोरो तिनका मौन मुंकेंई दा दुर ओसो।
\v 7 ऐजै बेकार मेरै महिमा कोरो, क्योंकि आदमी कै आज्ञा खै धर्मोपदेश कोरयो शिखांव।
\v 8 क्योंकि तुंऐ पोरमेश्वरो कै आज्ञा खै टालेबा आदमियों की रिती खै मानौ।
\v 9 तेने तिनु खै बोलौ, तुंऐ आपणी पोरमपराओं खै मानणो कै लिऐ पोरमेश्वरो कै आज्ञा केशेखै आच्छै शै टालै दोंव।
\v 10 क्योंकि मुसाऐ बोलै राखौ, आपणै बापु ओरो माँ कै ईज्जत कोरेया ओरो जू कुणिऐ बापु या माँ खै बुरु बोलौ, सै जोरुर मारै दिया जाला।
\v 11 पोरो तुंऐ बोलौ कै जै कुणिऐ आपणै बापु या माँ खै बोलौ, जू किछै ताखै मुंकेंईदा फाऐदा पोंऊचै सोके थिया, सै कुरबान यानी संकल्प होऐ गोवा।
\v 12 तौ तुंऐ तेसिखै तेसके बापु या तेसके माँ कै किछे सेवा कोरनों ना दोंव।
\v 13 ऐशेखै ही तुंऐ आपणी पोरमपराओं से, जिनु तुंऐ ना ठोहराई राखी, पोरमेश्वरो का वचन टालै दोंव, ओरो ऐशणै-ऐशणै बोहुतै काम कोरौ ओसो।
\v 14 तोबे तेने लोगौ खै बोएदेबा आपणै धोरै बोईदै ओरो तिनु खै बोलौ, तुंऐ सोबे मेरी शुणौ ओरो सोमझो
\v 15 ऐशणी कुणजी चीजौ ना जू आदमी दी बाएरै दी सोमझाऐबा तेसी अशुध्द कोरो, पोरो जू चीजो आदमी कै भीतरे दी निकलौ, सै ही तेसीखै अशुध्द कोरो ओसो।
\v 16 जै कोसी खै शुणनौ कै कान ओसो शोणै कोरया।
\v 17 जोबे सै भीड़ों कै धोरै दा घोरै आया, तौ तेसके चेलेऐ ईयों उधारण कै बारे में तेसिकेंईदू पूछु।
\v 18 तेने तिनुखै बोलौ, क्या तुंऐ भै ऐशणै ही ना समझ ओसो? क्या तुंऐ ना सोमझो कै जू चीजो बाएरै दी आदमै कै भीतरै जांव, सै तेसी अशुध्द ना कोरै सोको?
\v 19 क्योंकि सै तेसके मोनौ दी ना, पोरो पेटो दी जांव, ओरो गु वारी बाएरै नेकलै जांव? ऐजौ बोलेबा तेने सौब खाणौ की चीजों खै शूची ठोहराई।
\v 20 तोबे तेने बोलौ, जू आदमियों पोरेशौ निकलौ, ऐजौ ही आदमी खै अशुध्द कोरौ।
\v 21 क्योंकि भीतरि धी, यानी आदमी कै मोनो दै, बुरे-बुरे विचार, कुकरम, चोरी, हत्या, पोरायै बेटमाणीश, गोलोत काम,
\v 22 लोभ, दुष्टता, छल, लुचपन, कुदऋष्टि, निन्दा अभिमान, ओरो मुर्खता निकलौ।
\v 23 ऐजी सौब बुरी बातौ भीतरो ही पोरेशी निकलौ ओरो आदमी खै अशुध्द कोरौ।
\v 24 तोबे सै तिथैदा ऊबा बेजेबा सूर ओरो सुदा कै देशों में आया, ओरो एकी घोरौ दा होटा ओरो चांव थिया कै कुणिऐ ना जाणौ, पोरो सै छोपे ना सोकी।
\v 25 ओरो तोलोंई एक बेटमाणीश जियों कै नानड़ै बेटी दै बुरै आत्मा थै तेसकै चोर्चा शोणेबा आऐ, ओरो तेसके लातौ पान्दी पौड़ै।
\v 26 ऐजै यूनानी ओरो सुरुफिनीकी जाति कै थै। तिंऐ तेसिकेंई दै बेनतै कै कि मेरे बेटीपोरेशै बुरै आत्मा निकालै दै।
\v 27 तेने तिंयो खै बोलौ, आगै भेईया खै छोकणौ दै, क्योंकि भैईया की रोटी लोऐबा कुते कै आगै फेरकाणै आच्छी ना आथी।
\v 28 तिंऐ तेसिखै जोवाब दिया, साच्चौ ओसो प्रभु, तौभी कुते भी तौ मेंज तौड़ी कै रोटी खै चुर-चुर खाऐ दोंव।
\v 29 तेने तिंयों खै बोलौ, ईयों बातौ कै कारण चालै जा, बोरै आत्मा तेरै बेटी पोरेशै नेकलै गोवे।
\v 30 तिंऐ आपणै धोरै आऐबा देकौ कै बाएटै मांजै पान्दी लेटेयोंदे ओसो, ओरो बोरै नेकलै गोऐ।
\v 31 तोबे सै सूर ओरो सैदा कै देशों पोरेशा नेकलेबा दिकापुलिस बाटी होऐबा गलील कै झीलों पान्दी पोंऊचा।
\v 32 तौ लोगैऐ एक जाएरै खै जू हकलांओ भै थिया, तेसके धोरै लाऐबा तेसकेंई दै बेनतै कोरै कै आपणा हाथ तेसी पान्दी राख।
\v 33 तोबे तेने तेसिखै भीड़ों मुन्जी दा ऐक ढोबा लेयाउवा, ओरो आपणै गोठै तेसके कानों दै छोड़ै, ओरो थोकेबा तेसिके जीबों खै छोंवे।
\v 34 ओरो स्वर्गों कै ढोबो देखेबा शुशकार भोरा, ओरो तेसिखै बोलौ, इप्फतह! यानी खोलै जा!
\v 35 ओरो तेसके कान खोलै गोवे, ओरो तेसके जीभों कै गांठ भै खोलै गोवे, ओरो सै साफ-साफ बोलदा लागा।
\v 36 तोबे तेने तिनु खै याद कोरोऊ कै कोसी केंई भै ना बोलया, पोरो जेतरो तेने याद कोरोऊ तेतरो ही तिनुवे और प्रचार कोरदै लागै।
\v 37 सै बैजाऐ ही हैरान होऐबा बोलदै लागै, तेने जू किछै भै कियु सौब आच्छौ कियु ओसो, सै जाएरै खै शुँणनौ कै, ओरो गुँगै खै बोलाणौ कै शोकतै दोंव।
\c 8
\p
\v 1 तिनु दुसौ में जोबे होजौ बोड़ै भीड़ कोट्ठै होऐ, ओरो तिनकेंई किछै खाणौ खै ना थी, तौ तेने आपणै चेले खै आपणै धोरै बोऐदेबा तिनुखै बोलौ,
\v 2 मुखै ईयों भीड़ों पान्दी तोर आऐ रोवा, क्योंकि ऐ तीन दूसौ दुड़ै बराबर मेरे साथै ओसो, ओरो ईनीकेंई किछै भै खाणौ खै ना आथी।
\v 3 जै हांव ईनु घोरै भुखै ही छाड़ै दोंऊ, तौ बाटौ पुड़ै खोड़ै जान्दै, क्योंकि ईनी मुन्जी दै कुणजेई-कुणजेई दुर दै आऐ रोवे।
\v 4 तेसके चेलेऐ तेसिखै जोवाब दिया, ईथै जोंगलों दै ऐतरी रोटी कुणीऐ कुकै दी लांव कै ऐजै छोकै जांव?
\v 5 तेने तिनुकेंई दु पुछु, तुंओं केंई केतरी रोटी ओसो? तिनुवे बोलौ, सात।
\v 6 तोबे तेने लोगों खै धेनै बोठणौ कै आज्ञा दै, ओरो सेजी सात रोटी कौरी ओरो धन्यवाद कोरेबा तुड़ी, ओरो आपणै चेले खै देनदा गोवा कै तिनके ओगड़ियो धोरौ, ओरो तिनुवें लोगो कै ओगड़ियो दोरशै दी।
\v 7 तिनुकेंई देणी नानड़ी माछी भै थी, तेने धन्यवाद देऐबा तिनु खै भै लोगों कै ओगड़ियों राखणौ कै आज्ञा दै।
\v 8 सेजे खाऐबा छोकै गोवे ओरो चेलेऐ बोचेयोंदे टुकड़ै की सातर शेकड़ी भोरेयोंदी टिपी।
\v 9 ओरो लोग चार हजार कै लगभग थिऐ, तोबे तेने तिनीखै बिदा किऐ।
\v 10 ओरो सै तोलोंई आपणै चेले कै साथै नाव पान्दी बोठेबा दलमनुता कै देशों खै चाला गोवा।
\v 11 तोबे फरिसी आऐबा तेसिकेंई वाद-विवाद कोरदे लागै, ओरो तेसिखै जांचणौ खै तेसिकेंई दा कुणजाही स्वर्गीय चिन मांगा।
\v 12 तेने आपणै आत्मा में शुशकार भोरेबा बोलौ, ऐसी समय के लोग केथु खै चिन जोंवो ओसो, हांव तुंओं खै साच्चौ बुलु कै ईंओं समय कै लोगों खै कुणजाही भै चिन ना दिया जान्दा।
\v 13 ओरो सै तिनु छोड़ेबा होजौ नाव पान्दी बोठे गोवा ओरो पान्डा चाला गोवा।
\v 14 चेलै ऐ रोटी लायाणी बेसरै गोवे थिऐ, ओरो नाव दी तिनुकेंई एक ही रोटै थै।
\v 15 तेने तिनु याद कोरोऊ, देकोप, फरिसीयो कै खमीर ओरो हेरोदेस कै खमीऱ सै चोकश रोऐया।
\v 16 ऐजे आपस में विचार कोरेबा बोलदै लागै,आमु केंई तौ रोटी ना आथी।
\v 17 ऐजु जाणेबा यीशुऐ तिनु खै बोलौ, तुंऐ कैथु खै आपस में विचार कोरे लोवे कै आमुकेंई रोटी ना आथी? क्या ईबी तो़ड़ी भै ना जाणौ ओरो मा सोमझौ? क्या तोवारा मौन कोठोर होऐ गोवा ओसो?
\v 18 क्या आखी राखेबा भै ना देखौ, ओरो कान राखदै भै ना शुणदै? ओरो क्या तुंओं याद ना आथी।
\v 19 क्या जोबे मौंऐ पांच हजार कै लिए पांच हजार रोटी तुड़ी थी ओरो तुंऐ टुकड़ै की केतरी शैकड़ी रोटी भोरेबा टीपी? तिनुवें तेसिखै बोलौ, बारहों शैकड़ी।
\v 20 ओरो जोबे चार हजार कै लिए सात रोटी तुड़ी थी तौ तुंऐ टुकड़ै की केतरी शैकड़ी रोटी भोरेबा टीपी थी? तिनुवें तेसिखै बोलौ, सात शैकड़ी।
\v 21 तेने तिनुखै बोलौ, क्या तुंऐ ईबी तोड़ी भै ना सोमझौ?
\v 22 सै बेतसैदा में आया, ओरो लोगऐ एकी अंधे खै तेसके धोरै लेएयोवा ओरो तेसकेंई दी बेनतै कोरै कै तेसी खै छुंओ।
\v 23 सै तेसी अंधे का हाथ पाकड़ेबा तेसिखै गांव खै बाएरै लेयाऊवा, ओरो तेसकी आखी दू थुकेबा तिथ पान्दी हाथ राखा, ओरो तेसकेंई दू पुछु, क्या तेरे किछै देखींयों ओसो?
\v 24 तेने आखी खोलेबा बोलौ, "हांव आदमियों खै देखुऐ" सै मुखै चालदे जेशणै डालौ कै जेशणै देखियों।
\v 25 तोबे तेने दुजालियो तेसकी आखी पान्दी हाथ धोरै, ओरो अंधेऐ ध्यान से देखौ। ओरो सै ठीक होऐ गोवा, ओरो सोबे साफ-साफ देखदा लागा।
\v 26 तेने तेसिखै ऐजौ घोरो छाडा़, ऐसी गांव कै भीतरे लात भै ना राखेया।
\v 27 यीशु ओरो तेसके चेले कैसरिया फिलिप्पी कै गाँव दै चालै गोवे। बाटौ पूड़ै तेने आपणै चेले केंईदू पुछु, लोग मुखै का बोलौ?
\v 28 तिनुवें जोवाब दिया, यहुन्ना पाणी कै रोसम देणौवाला, पोरो कुणिऐ-कुणिऐ एलिय्याह ओरो कुणिए- कुणिऐ भविष्यद्वक्ताओं मुन्जी दा एक भै बोलौ ओसो।
\v 29 तेने तिनु खै पूछै, पोरो तुंऐ मुखै का बोलौ ओसो? पतरस ऐ तेसी खै जोवाब दिया, तु मसीह ओसो।
\v 30 तोबे तेने तिनुखै याद कोरेबा बोलौ, के मेरे बारे में ऐजौ कोसी केंई भै ना बोलेया।
\v 31 तोबे सै तिनुखै शिखांदा लागा कै आदमै कै बेटे कै लिऐ जोरुरी ओसो कै सै बेजाऐ दु:ख झेलौ, ओरो पुरणियां ओरो ठिगड़ै पूजारै, ओरो पोंड़त तेसीखै तुच्छ सोमझैबा मारे देलै, ओरो सै तीनु दुसौ कै बाद जींवदी होला।
\v 32 तेने ऐजै बात तिनुखै साफ-साफ बोलै दै। ईथ पान्दी पतरस तेसिखै जौई नीयां ओरो झिड़कोंदा लागा।
\v 33 पोरो तेने पाछु फिरेबा आपणै चेले कै ढोबो देखौ, ओरो पतरस खै झिड़केबा बोलौ, हे शैतान, मेरे सामणै दा दुर होव, क्योंकि तु पोरमेश्वरो की बातौ पान्दी ना, पोरो आदमी की बातौ पान्दी मौन लांऐ।
\v 34 तेने भीड़ों खै आपणै चेले सहित आपणै आपणै घोरै बोएदैबा तिनुखै बोलौ, जू कुणिऐ मेरे पोछड़ियों आणौ चांव, सै आपणै आपी का इन्कार कोरो ओरो आपणा क्रुस टेपेबा मेरे पोछड़ियों होए जाव।
\v 35 क्योंकि जू कुणिऐ आपणा प्राण बोचाणा चाहला सै तेसी खै गवांऐ देला, पोरो जू कुणिऐ मेरे ओरो सुसमाचार कै लिऐ आपणा प्राण गंवाला, सै तेसी खै बचाला।
\v 36 जै आदमी सारै सोंईसारी खै जीतै देलै ओरो आपणा प्राण खोऐ देलै, तौ तेसी खै का भेटो?
\v 37 आदमै आपणै प्राण कै बोदलै का देला?
\v 38 जू कुणिऐ ईयों कुकरमी ओरो पापी जाति कै बीच मुँवारी ओरो मेरी बातौ लेई शोरमाला, आदमी का बेटा भै जोबे सै पवित्र दूतौ कै साथै आपणै बापु कै महिमा सहित आला, तोबे तेसिदा भै शोरमाला।
\c 9
\p
\v 1 तोबे तेने तिनुखै बोलौ, हांव, तुंओं केंई साच्चौ बूलु कै जू ईथै खौड़ै ओसो, तिनु मुन्जी दै कुणिऐ-कुणिऐ एशणै ओसो, कै जांव तोड़ी पोरमेश्वरो कै राज्य खै शोकती सोईत आन्दे ना देखे दोंव, तांव तोड़ी मौत का स्वाद कोलोंई ना चोखलै।
\v 2 छोई दूसौ कै बाद यीशुऐ पतरस ओरो याकुब ओरो यहुन्ना खै आपणै साथै किऐ, ओरो ऐकान्त में कोसी ऊँचे पोवाड़ों पान्दी लोऐ गोवा।
\v 3 तिथे तिनके सामणै तेसका रुप बोदलै गोवा।ओरो तेसके लुहसके ऐशणै चोमकोंदै लागै ओरो ईथै तौड़ी चौमकै गोवे,  कै धोरती पान्दी कुणिऐ धोबी भै ऐशणै कामकै ना कोरै सोको।
\v 4 ओरो तिनुखै मुसा कै साथै एलिय्याह भै देखिया, सै यीशु के साथै बातौ कोरो थिऐ।
\v 5 ऐथु पान्दी पतरस ऐ ययिशु खै बोलौ, हे रब्बी, ओमारा ईथै रोणा आच्छा ओसो एसलिऐ आमै तीन मण्डप बोणौऊंबे, एक तेरे लिऐ,एक मुसा के लिऐ, ओरो एक एलिय्याह कै लिऐ।
\v 6 क्योंकि सै ना जाणौ थिये कै का जोवाब देंई, एसलिऐ कै सै बोहुतै डोरै गोवे थिये।
\v 7 तोबै एक बादल ऐ तिनु पान्दी छाऐ गौ, ओरो तेसी बदलों दौ ऐजा शोब्द शुणीयां "ऐजा मेरा प्यारा बेटा ओसो, ऐसकी शुणौ"।
\v 8 तोबे तिनुवें एकाएक चौऊ ठोबो देखौ कै, यीशु खै छौड़ आपणै साथै ओकी कोसी खै ना देखे।
\v 9 पोवाड़ो पान्दी दे ऊदै आन्दे बेई तेने तिनुखै आज्ञा दै कै जोबे तोड़ी आदमी का बेटा मोरेयोंदै पोरेशा जींवदी ना होई जाला तांव तोड़ी जू किछै तुंऐ देखौ सै कोसी केंई भै ना बोलया।
\v 10 तिनुवें ईंयो बातौ खै याद राखै, ओरो आपस में वाद-विवाद कोरदे लागै, कै "मोरेयोंदे मुन्जी दा जींवदी होणौ का क्या मोतलब ओसो?
\v 11 ओरो तिनुवें तेसिकेंई दु पुछु, कै पोंड़त कैथु खै बोलो कै एलिय्याह को ओगडियों आणो जोरुरी ओसो?
\v 12 तेने तिनुखै जोवाब दिया, एलिय्याह सचमुच आगै आऐबा सोब कुछ सुधार देला, पोरो आदमी के बेटे कै बारे में ऐजौ कैथु खै लेखै राखौ कै सै बेजाऐ दु:ख उठान्दा, ओरो तुच्छ गिणा जान्दा?
\v 13 पोरो हांव तुंओं खै बुलु, कै एलिय्याह तौ आऐ गोवा, ओरो जेशेखै तेसके बारे में लेखै राखौ, तिनुवें जु किछै चौऊ तेसके साथै कियु।
\v 14 जोबे सै चेले कै धोरै आया, तौ देखौ तिनके चौऊ ढोबो खै बौड़ै भीड़ लागै रोऐ ओरो पोंडत तिनके साथै विवाद कोरै लौवा।
\v 15 तेसी देखदे ही सोबे बोहोत ही हैरान होन्दै लागै, ओरो तेसके ढ़ोबो दोडैबा तेसिखै नमस्कार किया।
\v 16 तेने तिनुकेंईदु पुछु, तुंऐ ईनु केंई का विवाद कोरै लोवा?
\v 17 भीड़ों मुन्जी दा ऐकीऐ तेसिखै जोवाब दिया, हे गुरु, हांव आपणै बेटे खै, जेसदै गुंगै आत्मा सोमाऐ रोऐ, तेरे धोरै लाऐ राखा थिया।
\v 18 जिथै कोथी सै तेसिखै पाकड़ोंऐ, तेथी पोटकै दोंव, ओरो तेसके सै मुंहों बाटी शेपों आंव, ओरो दाँत चाकौ, ओरो शुकै जांव। मुंवें तेरे चेले खै बोलो, कै सै तिंयों खै नेकालै दै, पोरो सै नेकालै ना सोकी।
\v 19 ऐजु शोणैबा तेने तिनुखै जोवाब देएबा बोलो, हे अविश्वासी लोगों, हांव कोलो तोड़ी तोवारे साथै रोंऊबा?ओरो कोलो तोड़ी तोवारी सोंहुबा? तेसिखै मेरे धोरै लेयाव।
\v 20 तोबे सै तेसिखै तेसके धोरै लेयाया ओरो जोबे तेने तेसिखै देखा, तौ तिंऐ आत्माऐ तोलोंई तेसिखै मरोडा़, ओरो सै धेने रिडा़, ओरो मुंह कै बाटी लाअलो टोपकायो पाछु चालदा लागा।
\v 21 तेने तेसके बापु केंई दु पुछु, ऐसकै ऐजै हालत कोलो दौड़ै ओसौ? तेने बोलो, बोचपन सै।
\v 22 ऐथुऐ तेसिखै नाश कोरणोखै कोलोंई आग ओरो कोलोंई पाणी मुन्जी छोडा़, पोरो जै तु किछै कौरै सोकै,तौआमू पांदि तोरस खाऐबा ओमारा उपकार कौर ।
\v 23 यीशु ऐ तेसी खै बौलौ, जै तू कोरै सोकै ? ऐजै‌ का बात ओसो ।विशवाश कोरणोवालै कै लिऐ सोब कुछ होऐ सोको।
\v 24 बालको कै बापू ऐ तोलोई गिडगिडाऐबा बौलौ, हे प्रभु,  हांव विशवाश कौरु,  मेरै अविशवाश का उपाऐ कौर।
\v 25 जोबे यीशू ऐ देखौ कै लोग दोड़ेबा भीड़ लाऐ लोऐ, तौ तेने बोरै आत्मा खै ऐजौ बोलेबा डांटै, हे गुंगी ओरो जाएरै आत्मा, हांव ताखै आज्ञा दोंव, तेसी पोरेशै नेकलै जा, ओरो तेसिदै कोलोंई भै ना भोरया।
\v 26 तोबे सै लेलयाऐबा ओरो तेसिखै बेजाऐ मरोड़ैबा नेकलै गोई, ओरो भेईया मोरयोंदै जेशणा होऐ गोवा, ईथै तोड़ी कै बोहोत लोग बोलदै लागै कै ऐ तौ मोरै गोवा।
\v 27 पोरो यीशुऐ तेसका हाथ थाम्बैबा तेसिखै खोडा़ किया ओरो सै खोडा़ होऐ गोवा।
\v 28 जोबे सै घोरै आया, तौ तेसके चेलेऐ ऐकली जाऐबा तेसकेंई दु पुछु, आमै तेथु खै ना नेकालै सोकी?
\v 29 तेने तिनुखै बोलौ, ऐजु बिना प्रार्थनाऐ ना जांव कोसी ओर ऊपाय से ना नेकलै सोको
\v 30 तोबे सै तिथै दै चालै, ओरो गलील बाठी होऐबा जान्दऐ लागै रोवे थिऐ। सै ना चांव थिया कै कुणीऐ जाणौ,
\v 31 क्योंकि सै आपणै चेले खै उपदेश दोंव ओरो तिनुखै बोलौ थिया, आदमी का बेटा, आदमी कै हाथों लेई पोकड़वाया जान्दा, ओरो सै तेसिखै मारै देले, ओरो सै मोरणो कै तीन दुस बाद जींवदी होला।
\v 32 पोरो ऐजी बात तिनके सोमझ में ना आई, ओरो सै तेसकेंई दु पुछणो सै डौरो थिऐ।
\v 33 तोबे सै कफरनहुम दै आऐ, ओरो घोरै आऐबा तेने तिनुकेंई दु पुछु, बाटो पुडै तुंऐ कोसी बातौ पान्दी विवाद कोरै लोवा थिया?
\v 34 सै चुपी रोवे, क्योंकि बाटौ पुडी तिनुवें आपस मुन्जी ऐजा वाद-विवाद कोरा थिया कै आमु मुन्जी दा बौडा़ कुण ओसो।
\v 35 तोबे तेने बोठेबा बारहों खै बोऐदै ओरो तिनुखै बोलौ, जै कुणीऐ बौडा़ बौणणा चांव, तौ सोबी दा नानडा़ ओरो सोबिका सेवक बोणो।
\v 36 ओरो तेने ऐक भेईया खै लोऐबा तिनके बीचों दा खौडा़ किया, ओरो तेसिखै होंगटै दा बोठालैबा तिनुखै बोलौ,
\v 37 जु कुणीऐ मेरे नांव से ऐशणै भेईया मुन्जी दा कोसी ऐक खै भै स्वीकार कोरो, सै मुखै स्वीकार कोरो, ओरो जु कुणीऐ मुखै स्वीकार कोरो, सै मुखै ना, पोरो मेरे छाड़णै वालै खै स्वीकार कोरो।
\v 38 तोबे यहुन्नाऐ तेसिखै बोलौ, हे गुरु, आमै ऐक आदमी खै तेरे नांव से बुरै आत्माओं खै नेकालदै देखा ओरो आमै तेसिखै मोना कोरदै लागै, क्योंकि सै आमै पोछडियों ना होंव थिया।
\v 39 यीशुऐ तेसिखै बोलौ, तेसिखै मोना ना कोरो, क्योंकि ऐशणा कुणीऐ ना जु मेरे नांव से शोक्ती कै काम कोरो ओरो तावला ही मुखै बुरा बोलै सोको,
\v 40 क्योंकि जु ओमारै विरोधै ना, सै ओमारे ढ़ोबो ओसो।
\v 41 जु कुणीऐ ऐक कोटोरा पाणि तुंओं ईथुकारिऐ पियांव कै तुंऐ मसीह कै ओसो तौ हांव तुंओं खै साच्चौ बुलु कै सै आपणा फोल कोसी भै रिती से ना खोएला।
\v 42 जु कुणीऐ ईनु नानड़ै मुन्जी दै जु मुं पान्दी विश्वास कोरो ओसो कोसी खै भै ठोकर खैयांव तौ तेसके लिऐ भोला ऐजौ ओसो कै ऐक बौड़ै चाक्की का पाट तेसके शांगै दा लोटकाया जांव ओरो सै सोमुन्दरों दा फेरकाऐ दोंव।
\v 43 जै तेरा हाथ ताखै ठोकर खैयांव तौ तेसिखै काटै दै। टुंडा होऐबा जीवनों दा जाणा तेरे लिऐ ईथु दु भोला ओसो कै दो हाथ होन्दै भै नरक मुन्जी छोडा़ जांव जु कोलोंई भै ना हिशदै।
\v 44 जिथै तिनका किडा़ ना मोरौ ओरो आग ना हिशौ।
\v 45 जै तेरा लात ताखै ठोकर खैयांव तौ तेसिखै काटै दै। लोंगडा़ होऐबा जीवन में जाणौ तेरे लिऐ ईथु दु भला ओसो कै दौ लात होन्दै हुऐ भै नरकों दै छाड़ै जांव।
\v 46 जिथै तिनका किडा़ ना मोरो ओरो ना आग हिशौ।
\v 47 जै तेरे आँख ठोकर खैयांव तौ तिंयों खै औडै निकअलै दै। शैडा होऐबा पोरमेश्वर कै राज्य में जाणा तेरे लिऐ ईथु दू भौला ओसो कै दो आखी होऐबा तु नरकों में छोडा़ जांऐ।
\v 48 जिथै तिनका किडा़ ना मोरो ओरो ना आग हिशौ।
\v 49 क्योंकि होर ऐक आगी लेई नुणाटा किया जाला।
\v 50 नूण तौ आच्छौ ओसो, पोरो नुणौ का स्वाद ना होंव, तौ तेथु खै किथलेई नुणाटौ कोरलै? आपी दौ नुण राखौ, ओरो आपस मुन्जी मेल मिलाप से रोव।
\c 10
\p
\v 1 तोबे सै तिथै दा बेजेबा यहुदिया कै सीमा ओरो यरदन कै पार आया। भीड़ तेसके धोरे होजौ कोट्ठै होऐ गोऐ, ओरो सै आपणी रिती कै अनुसार होजौ तिनुखै उपदेश देन्दा लागा।
\v 2 तोबे फरिसी तेसके धोरै आऐबा तेसके पोरिकशा कोरणौ खै तेसकेंई दू पूछु, क्या ऐजौ आच्छौ ओसो कै मोरद आपणी घोरवाली खै छौड़ो।
\v 3 तेने तिनुखै जोवाब दिया, मुसाऐ तुंओं खै का आज्ञा देऐ राखै।
\v 4 तिनुऐं बोलौ, मुसा त्याग पत्र लिखणौ ओरो छोड़णौ कै आज्ञा देऐ राखै।
\v 5 यीशुऐ तिनुखै बोलौ, तोवारे मौन कै कोठरता कै कारण तेने तोवारे लिऐ ऐजै आज्ञा लेखै।
\v 6 पोरो सोंईसारी कै शुरुआत मै पोरमेश्वरैऐ नर ओरो नारी कोरबा तिनुखै बोणोऊवे।
\v 7 ईसी कारण आदमै आपणै माँ बापु दा जोई होऐबा आपणी घोरवाली कै साथै रोला,
\v 8 ओरो सै दुईनै एक तन होलै, एसलिऐ सै ऐबे दो ना पोरो एक तन ओसो।
\v 9 इसलिऐ जिनु खै पोरमेश्वरै जोड़ै राखै तिनु आदमै जौई ना कोरेया।
\v 10 घोरै चेलेऐ ईथके बारे में तेसकेंई दु होजौ पुछु।
\v 11 तेने तिनुखै बोलौ, जू कुणीऐ आपणै घोरवाली खै छोड़ैबा ओकीयारी बैयाव कोरलै तौ सै तिंयों आगली कै विरोध में कुकरम कोरो ओसो,
\v 12 ओरो जै घोरवाली आपणै घोरवालै खै छोड़ैबा ओकीयारी बैयाव कोरो तौ सै कुकरम कोरो।
\v 13 तोबे लोग बालकों खै तेसके धोरै लान्दै लागै कै सै तिनु पान्दी हाथ राखो, पोरो चेलेऐ तिनुखै डांटै।
\v 14 यीशुऐ ऐजौ देखेबा खेजेबा तिनु खै बोलौ, बालकों खै मेरे धोरै आणौ दोव ओरो ईनु खै मना ना कोरो, क्योंकि पोरमेश्वरो का राज्य ऐशणौ ही का ओसो।
\v 15 हांव तुंओं खै साच्चू बुलु कै जू कुंणूऐ पोरमेश्वरो कै राज्य खै बालकों कै जेशणा स्वीकार ना कोरलै, सै तेसिदै जाऐ ना सोको।
\v 16 ओरो तेने तिनु खै होंगटै दै बोठालै, ओरो तिनु पान्दी हाथ राखैबा तिनु खै आशीष दै।
\v 17 जोबे सै तिथै दा निकलेबा बाटो पूडा जान्दा लागै रोवा थिया, तौ एक आदमै तेसके धोरै दौडेबा आया, ओरो तेसके आगै गुँडु नौवाऐबा तेसकेंई दु पुछु, हे, ऊतम गुरु, सदा का जीवन का ओधिकारी होणो कै लिऐ होंव का कौरु?
\v 18 यीशुऐ तेसिखै बोलो, तु मुखै ऊतम कैथु खै बोलै? कुणीऐ ऊतम ना, केवल एकैही यानी पोरमेश्वर।
\v 19 तु आज्ञाओं खै तो जाणैऐ हत्या ना कोरणी, कुकरम ना कोरणा, चोरी ना कोरणी, झुठी गोवाऐ ना दैणी, छल ना कोरणा, आपणै बापु या आपणी माँ कै ईज्जत कोरणी।
\v 20 तेने तेसिखै बोलो, हे गुरु, ऐजौ सोबे हांव बोचपन से मानदा आऐ रोवा।
\v 21 यीशुऐ तेसके ढ़ोबो देखबा तेसियारी प्यार किया, ओरो तेसिखै बोलो, तांव दै ऐकी की कोमी ओसो। जा, जु किछै तेरो ओसो तेथु खै बेकेबा कोंगालों खै देऐ दै, ओरो ताखै स्वर्गों दा बौडा़ धन बेटला, ओरो आऐबा मेरे पोछड़ियों होऐ जा।
\v 22 ईंयों बातो लेई तेसके मुंहों पान्दी उदासी छाए गोए, ओरो सै शोक होएबा चालै गोवा, क्योंकि सै बेजाऐ सैठ थिया।
\v 23 यीशुऐ चौऊ ढ़ोबो देखेबा आपणै चेलेखै बोलो, धोनवानों का पोरमेश्वरो कै राज्य में जाणौ कैतरो कोठिन ओसो।
\v 24 चेले तेसकी बातौ लेई हैरान होवे। ऐथु पान्दी यीशुऐ होजो तिनुखै बोलो, हे भाईयों, जु धोन पान्दी भरोशा राखो तिनके लिऐ पोरमेश्वर कै राज्य में जाणो कैतरो कोठिन ओसो।
\v 25 पोरमेश्वर कै राज्य में धोनवानों कै जाणै सै ऊँट कै सिओणी कै नाकै पोरेशा निकल जाणा आसान ओसो।
\v 26 सेजै बेजाऐ हैरान होएबा आपस मुन्जी बातौ बोलदे लागै, तौ तोबे कोसका उध्दार होऐ सोको?
\v 27 यीशुऐ तिनके ढोबो देखेबा बोलौ, आदमियों सै तौ ना होऐ सोको, पोरो पोरमेश्वर सै होऐ सोको, क्योंकि पोरमेश्वर सै सोब कुछ होऐ सोको।
\v 28 पतरस तेसिखै बिलदा लागा, देख आमै तौ सौब कुछ छौड़ैबा तेरे पोछड़ियों होऐ गोवे।
\v 29 यीशुऐ बोलौ, हांव तुंओ केंई साच्चौ बुलू कै ऐशणा कुणिऐ ना, जेने मेरे ओरो सुसमाचार के लिऐ घर या भाईयों या मां या बापू या बाल बच्चे या खेतों खै छौड़ै दिऐ ओसो,
\v 30 ओरो ऐबे ऐसी समय शौ गुणा ना पाए, घोरो ओरो भाईयों ओरो बोइणो ओरो माताओं ओरो बाल बोच्चों ओरो खेतौ खै, पोरो सोताव कै साथै ओरो परलोक दा अन्नत जीवन।
\v 31 पोरो बोहुतै जु आगै ओसो ओगोड़ियो ओसो, पोछोडियो होन्दै, ओरो जु पाछलै ओसो, सै आगै होन्दै।
\v 32 सै यरुश्लेम खै जान्दै बेई बाटो पुड़ै थिऐ, ओरो यीशु तिनके आगे-आगै जान्दा लागै रोवा थिया चेले हैरान थिऐ ओरो जु तेसके पोछोडियो-पोछोडियो चालौ थिऐ सै डौरैयोंदै थिऐ। तोबे सै होजो तिनु बारहों खै नैयबा तिनुवारी बातौ कोरदा लागा जु तेसी पान्दी आणै वाली थी,
\v 33 देखो, आमै यरुश्लेम खै जान्दै, ओरो आदमी का बेटा प्रधान याजकों ओरो विद्वानों कै हाथों पोकड़वाऐ जान्दा, ओरो सै तेसिखै घात कोरणै कै लायक ठोहरालै, ओरो अन्यजातियों कै हाथों दा सोंपदै।
\v 34 सेजै तेसिखै ठाट्ठों में ऊडान्दै, तेसी पान्दी थुकलै, तेसीदै कौड़ै मारले, ओरो तसी घात कोरलै, ओरो तीन दुसों बाद सै जींवदी हौन्दा।
\v 35 तोबे जब् बदी कै बेटे याकुब ओरो यहुन्नाऐ तेसके धोरै आऐबा बोलो, हे गुरु, आमै चोंव कै जु किछै आमै तांवकेंई दु मांगु, सै तु आमरे लिऐ कोरै।
\v 36 तेने तिनुखै बोलो, तुंऐ का चांव कै हांव तोवारे लिऐ कौरु?
\v 37 तिनुवें तेसिखै बोलो आमु ऐजु दै कै तेरे महिमा दै आमु मुझी दै ऐक तेरे सोंवे ओरो दुजा तेरे ढेरे ढ़ोबो बोठो।
\v 38 यीशुऐ तिनुखै बोलो, तुंऐ ना जाणौ कै का मांगै लो? ओरो जु कोटोरा हांव पींईणोवाला ओसो, क्या तुंऐ भै पी सोको? ओरो जु पाणी कै रोसम लोणो पान्दी ओसो, क्या तुंऐ भै लौऐ सोको,
\v 39 तिनुवें तेसिखै बोलो, आमै कौरै सोकु। यीशुवे तिनुखै बोलो, जु कोटोरा हांव पींईणोवाला ओसो तुंऐ पी सोको ओरो जु पाणी कै रोसम हांव लोणवाला ओसो क्या तुंऐ लोऐ सोको।
\v 40 पोरो जिनके लिऐ तैयार कोरै राखौ, तिनुखै छौड़ ओकी कोसी खै आपणै सोंवे ओरो आपणै ढेरे ढ़ोबो खै बोठालना मेरा काम ना।
\v 41 ऐजु शुणैबा देशै याकुब ओऱो यहुन्ना पान्दी सिसयान्दै लागै।
\v 42 तौ यीशुऐ तिनु उढै बोएदैबा तिनुखै बोलो, तुंऐ जाणो ओसो कै जु अन्यजातियों कै हाकिम सोमझै जांव,सै तिनु पान्दी राज कोरो, ओरो तिनु मुन्जी जु बौड़ै ओसो, तिनु पान्दी ओधिकार जोतांव।
\v 43 पोरो तुंओं मुन्जी दा ऐशणा ना आथी, यानी जू कुणिऐ तुंओं मुन्जी बौडा़ होणा चांव, सै तोवारा सेवक बोणला।
\v 44 ओरो जू कुणिऐ तुंओं मुन्जी दा प्रधान होणा चांव, सै सोबिका सेवक बिणला।
\v 45 क्योंकि आदमै का बेटा एसलिऐ ना आया कै तेसकै सेवा पाणी कोरै जांव, पोरो एसलिए आया कै आपी सेवा पाणी कोरै ओरो बोहुतै कै छुड़ोती कै लिऐ आपणा प्राण दै।
\v 46 सै यरिहों दै आऐ, ओरो जोबे सै ओरो तेसके चेले, ओरो एक बौड़ै भीड यरीहों बाटी इकलौ थै, तोबे तिमाई का बेटा बरतिमाई, एक अंधा भिखारी, शौड़कै कै किनारे बोठै रोवा थिया।
\v 47 सै ऐजौ शोणेबा कै यीशु नासरी ओसो, लेलयाए-लेलयाए बा बोलदा लागा हे दाऊद कै वंश, मुँ पान्दी दया कौर।
\v 48 बोहुतैऐ तेसिखै झिड़का कै चुपी रौ, पोरो सै होजो भै लेलयान्दा लागा, हे दाऊद कै वंश, मुँ दान्दी दया कौर।
\v 49 तोबे यीशुऐ ठोहरेबा बोलौ, ऐसी खै उडा़ बोईदौ। ओरो लोगोऐ तेसी अंधे खै बोएदेबा तेसीखै बोलौ, हिम्मत राख।बिइज। सै ताखै बोईदोऐ।
\v 50 तेने आपणै लुहसके फेरकाएबा झैट बीइजा, ओरो यीशु कै धोरै आया।
\v 51 ईथु पान्दी यीशुऐ तेसिखै बोलौ, तु का चांऐ कै हांव तेरे लिऐ कौरु? अंधेऐ तेसिखै बोलौ, हे रब्बी, ऐजौ कै हांव देखदा लागु
\v 52 यीशुऐ तेसिखै बोलौ, चाला जा, तेरे विश्वास ऐ ताखै ठीक कोरै दिया। सै तोलोंई देखदा लागा, ओरो बाटौ पुडा तेसके पोछड़ियों होऐ गोवा।
\c 11
\p
\v 1 जोबे सै यरुश्लेम कै नोजदिक,  जैतुन पोवाड़ो पान्दी बेतफगे बेतनिय्याह कै धोरै आऐ तौ तेने आपणै चेले मिन्जी दै दौ जोणै ऐजौ बोलेबा छाड़ै,
\v 2 सामणै के गांव दै जाव, ओरो तेथै पोंऊचदै ही एकक गद्ही का बच्चा, जिथु पान्दी कोलोंई कुणिऐ भै ना बौठारेई, बानेयोंदा तुंओं भेटदा। तेसी खोलेबा लेयाओ।
\v 3 जै तुंओ केंई दू पूछौ, ऐजौ केथु खै कोरै लौ? तौ बोलेया, प्रभु खै ईथकै योजना ओसो, ओपरो सै तेसीखै तोलोंई ऐथै छाड़ै देन्दा।
\v 4 तिनुवें जाऐबा तेथु खै बाएरै द्वारों कै धोरै चौकों केंई बानेयोंदा देखा, ओरो खोलदै लागै।
\v 5 तिनु मुन्जी दै जू तिथै खौड़ै थिए, कुणिऐ-कुणिऐ बोलदै लागै, ऐजौ का कोरै लौ गद्ही कै बच्चे खै केथु खै खोलै लोऐ?
\v 6 जेशेखै यीशुऐ बोलै राखौ थियु, तेशेखै ही तिनुवें तिनु केंई बोलै दियु, तोबे लोग ऐ तिनु खै जाणौ दिऐ।
\v 7 तिनुवें बच्चे खै यीशु खै धोरै लाऐबा तेथु पान्दी आपणै लुहसके धोरै ओरो सै तेथ पान्दी बोठे गोवा।
\v 8 तोबे बोहुतैऐ आपणै लुहसके बाटौ पुड़ै बिछाऐ ओरो ओकीऐ खेतों पोरेशै डाली काटैबा फौईलादी।
\v 9 जू तेसके आगै- आगै जांव ओरो पोछड़ियो-पोछड़ियो चालै आंव थिऐ पुकारै पुकारेबा बोलदै जांव थिऐ,  होशाना। धन्य ओसो सेजै जू प्रभु कै नांव सै आंव
\v 10 ओमारा बापु दाऊद का राज्य जू आन्दा लागै रोवा, धन्य ओसो। आसमान दै होशाना।
\v 11 सै यरुश्लेम पोंहिचेबा मोन्दिरों दा आया, ओरो चौऊ ढोबो सोबे चिजो खै देखेबा बारहों कै साथै बैतनिय्याह होटा क्योंकि फिरै होऐ गौ थियु।
\v 12 दूजै दूसै जोबै सै बेतनिय्याह दै निकलै तो तेसी खै भुख लागै।
\v 13 सै दूर दा अंजीर का एक होरा डाल देखेबा नोजदिक हौटा कै क्या जाणै कै किछै पांव पोरो पातै छोड़ेबा किछै ना थी क्योंकि फोलौ का समय ना थी।
\v 14 ऐथु पान्दी तेने बोलौ, ऐले दुबा कुणिऐ तेरा फोल कोलोंई ना खालै। ओरो तेसके चेलेऐ शोणै लोव थियु।
\v 15 तोबे सै यरुश्लेम दै आऐ, ओरो सै मोन्दिरो दा हौटा, ओरो तिथै जू लेन देन कोरे लोऐ थै तिनुखै बाएरे निकालदा लागा, ओरो सांपो कै पिड़ै ओरो कबुतर बिकणैवालै की चोकी पोलटै दी।
\v 16 ओरो मोनदिरो दा कोसी खै भै बासणौ लांदिऐ आणौ- जाणौ ना दिऐ।
\v 17 ओरो उपदेश कोरेबा तेने बोलौ, क्या ऐजौ ना लेखै रेई कै मेरौ घौर सोब जातियों कै लिऐ प्रार्थना कौ घौर बोले जांव? पोरो तुंऐ ऐथुखै डाकुओं का ओड्डा बोणाऐ राखौ।
\v 18 ऐजौ बोलेबा प्रधान याजक ओरो पोडोंत तेसिखै नाश कोरणौ का ऊपाय जौऐ लोवा थिया, क्योंकि सै तेसी दै डोरो थिऐ, ईथुकारिऐ कै सोब लोग तेसके उपदेश सै हैरान होंव थिऐ।
\v 19 फिरै होन्दै ही सै नोगर कै बाएरै चालै गोवे।
\v 20 तोबे झीशो सै जोबे तेथेदै जांव थिऐ तौ तिनुवें तेसी अंजीर कै डालौ खै जोड़ो दुबा शोकेयोंदा देखा।
\v 21 पतरस खै सेजै बात याद आऐ, ओरो तेने तेसिखै बोलौ, हे रब्बी, देख। ऐजा अंजीर का डा़ल जेसिखै तोंवे शराफ दिया थिया, शोके गोवा।
\v 22 यीशुऐ तेसिखै जोवाब दिया, पोरमेश्वरो पान्दी विश्वास राखौ।
\v 23 हांव तुंओ केंई साच्चौ बूलु कै जू कुणिऐ ऐथु पोवाड़ों खै बोललु, तु उखड़ै जा, ओरो सोमुन्द्ररों दौ पोड़ै जा, ओरो आपणै मोनो दा शोक ना कोरेया, यानी बिश्वास कोरेया कै जू बुलुऐ सै होऐ जालौ, तौ तेसके लिऐ सेजौ हौ होलौ।
\v 24 एसलिऐ हांव तुंओं खै बूलु कै जू किछै तुंऐ प्रार्थना कोरेबा मांगलै तौ विश्वास कोरै देया कै तुंओं ओएटे गौ, ओरो तोवारे लिऐ होऐ जान्दौ।
\v 25 ओरो जोलो कोलोंई खौड़ै होऐबा प्रार्थना कोरो तौ जै तोवारे मोनौ में कोसी के लिऐ किछै विरोध होंव, तौ माफ कोरेया: ईथुकारिए कै तोवारा स्वर्गीय बापु भै तोवारे पाप माफ कोरै रखै।
\v 26 ओरो जै तुंऐ माफ ना कोरले तौ तोवारा बापु जू स्वर्गो दा ओसो, तोवारे पाप माफ ना कोरला।
\v 27 सै तोबे यरुश्लेम दै आऐ, ओरो जोबे सै मोन्दिरों दा घोमै रोवा थिया तो बौडा़ पुजारै ओरो पोड़ंत ओरो पुराणीया तेसके धोरै आऐबा पूछदै लागै।
\v 28 तु ऐजै काम कोसी ओधिकार सै कोरै? ओरो ऐजा ओधिकार ताखै कोणै देऐ राखा कै तू ऐजै काम कोरै?
\v 29 यीशुऐ तिनु बोलौ, हांव भै तुंओ केंई दै एक बात पूछु, मुखै जोवाब दौ तौ हंव तुंओ खै बेताऊंबा कै ऐजै काम कोसी ओधिकार सै कौरु।
\v 30 यहुन्ना कै रोसम स्वर्गो कै ढ़ोबो शै या आदमी कै ढ़ोबो शै थै। मुखै जोवाब दोव
\v 31 तोबे सै आपस में विवाद कोरपै लागै कै जै आमै बुलुबे स्वर्गो कै ढोबो शै, तौ सै बोलला, तोबे तुंऐ तेसका विश्वास कैथु खै ना की?
\v 32 ओरो जै आमु बुलुबे, आदमियों कै ढ़ोबो शै, तौ लोगो का डौर ओसो क्योंकि सोबे जाणौ ओसो कै यहुन्ना सोतीखै ही भविष्यद्वक्ता थिया।
\v 33 तोबे तिनुवें यीशु खै जोवाब दिया, आमैं ना जाणु। यीशुऐ तिनुखै बोलौ, हांव भै तुंओं खै ना बेतान्दा कै ऐजै काम कोसी ओधिकार सै कौरू।
\c 12
\p
\v 1 तोबे सै उधारण देएबा तिनुवारी बातौ कोरदा लागा एकी आदमीऐं अंगुरो की बाली लाई ओरो तिथके चौऊ ढोबो खै बा़डा़ बानै दिया, ओरो रोसौ का कुण्ड खुणा, ओरो तोबे गुबड़ बाणा, ओरो किसानों खै तिथका ठेका देऐबा प्रदेशों चाला गोवा।
\v 2 तोबे फोलौ कै मौसम में तेने किसानों कै धोरै एक दास छाडा़ कै किसानों केंई दै अंगुरो की बाली पोरशै फोलौ का हिस्सा देंव।
\v 3 पोरो तिनुवें तेसिखै उडा पाकडेबा पीटा ओरो खाली हाथ छाड़ै दिया।
\v 4 तोबे तेने एक ओका दास होजौ तेसके धोरै छाडा़, तिनुवें तेसको मूंड फोटोऐ दियु ओरो तेसकी बेजती कोरी।
\v 5 तोबे तेने एकी होजौ छाडा़, तिनुवें तेसिखै मारै दिया। तोबे तेने होजौ बोहुतै छाड़ै तिनु मुन्जी दै कोसी तौ तिनुवें पीटै, ओरो किछै मारे दिऐ।
\v 6 ऐबे एके ही रोऐ गोवा थिया, जू तेसका प्यारा बेटा थिया, आखीर में तेने तेसी खै भै तेसके धोरै ऐजौ सोंचेबा छाडा़ कै सै मेरे बेटे के इज्जत कोरले।
\v 7 पोरो तिनु किसानैऐ आपस मुन्जी बोलौ, ऐजा ही तौ वश ओसो, आओ आमै ऐसी खै मारै दोंऊबे तोबे खेतों पान्दी ओमारा ओधिकार होऐ जाला।
\v 8 ओरो तिनुवें तेसिखै पाकड़ेबा मारै दिया, ओरो खेतौ कै बाएरै फेराकाऐ दिया।
\v 9 एसलिऐ अंगुरो की बाली का मालिक का कोरला? सै आऐबा तिनु किसानों खै नाश कोरदा, ओरो अंगुरो की बाली ओकी खै देऐ देन्दा।
\v 10 क्या तुंऐ पवित्र शास्त्र में ऐजा वचन ना पोड़ै राखी जेसीऐ पात्थरो खै राजमिस्त्रिऐ बेकार ठोहराऐ राखा थिया, सेजाईही
\v 11 ऐजौ प्रभू कै ढोबो शौ होऐ रौ, ओरो ओमारी नोजर में अनोखौ ओसो।
\v 12 तोने तिनुवें तेसिखै पाकड़ेबा चौऊवा, क्योंकि सोमझै गोवे थिये कै तेने ओमारे विरोध में ऐजा उधारण बोले राखा। पोरो सै लोगो दै डोरै, ओरो तेसिखै छोड़ेबा चालै गोवे।
\v 13 तोबे तिनुवें तेसी खै बातौ दा फोशाणौ खै कुच फरिसी ओरो हेरोदेशियो खै तेसके धोरै छाड़ै।
\v 14 तिनुवें आऐबा तेसिखै बोलौ, हे गुरु, आमै जाणुऐ, कै तु साच्चा ओसो, ओरो कोसी कै पोरवा ना कोरै, क्योंकि तु आदमी कौ मुंहू देखेबा बातौ ना कोरै, पोरो पोरमेश्वरो कै बाट सोच्चाई सै बेतांऐ। तौ क्या कैसर खै देणौ आच्छौ ओसो या ना।
\v 15 आमै दौंऊ, या ना दोंऊ? तेने तिनका कपट जाणैबा तिनु खै बोलौ मुखै कैथू खै पोरखौ? एक रुपीया मेरे धोरै लेयाओ, कै हांव तेसी खै देखु।
\v 16 सै लेएयांव ऐ, ओरो तेने तिनुखै बोलौ, ऐजौ छाप ओरो नाव कोसकौ ओसो? तिनुवें बोलो, कैसर।
\v 17 यीशुऐ तिनु खै बोलौ, जू कैसर कौ ओसो सेजौ कैसर खै, ओरो जू पोरमेश्वरो कौ ओसो पोरमेश्वरो खै दोंव।
\v 18 तोबे सदुकियोऐ भै, जू बोलौ, थिऐ मोरयोंदा का जींवदी हौणा आथी ही ना, तेसके धोरै आऐबा तेसकेंई दू पूछु।
\v 19 है गुरु मुसाऐ ओमारे लिऐ लेखै राखौ कै जै कोसी का भाई बिना नानड़िया कै मोरै जांव ओरो तेसकै घोरवालै रोहे जांव, तौ तेसका भाई तेसकै घोरवाली यारी बैयाव कोरै दौंव ओरो आपणै भाई कै वंश पोएदा कोरौ।
\v 20 सात भाई थिऐ। आगला भाई बैयाव कोरबा बिना नानड़िया कै मोरै गोवा।
\v 21 तोबे दुजै भाईऐ तिंयों बेटमाणिशों यारी बैयाव कोरै दिया ओरो बिना नानड़िया कै मोरै गोवा, ओरो तेशेखै ही तिजैऐ भै कियु।
\v 22 ओरो सातीकेंई नानड़िया ना होई। सोबी के बाद सेजी बेटमाणीश भै मौरै गोए।
\v 23 ऐशेखैही जींवदी होणो पान्दी सै तिनु मुन्जी कोसकै घोरवालै होलै? क्‍योंकि सै सातीकै घोरवालै होए गोए थै।
\v 24 यीशु ऐ तिनु खै बौलौ, क्‍या तुऐं ऐथु कारण सै भूल मै ना पोड़ै रोवे कै तुवें ना तौ पवित्र शास्त्र ही खै जाणो ओसो, ओरो ना ही पोरमेशवरो कै शोकती खै ?
\v 25 क्योंकि जोबे सै मोरेयोंदे पोरेशै जीवदी होलै, तौ सै ना तौ बेयाव कोरलै ओरो ना बेयाव मून्जी दिवे जोलादै, पोरो स्‍वर्गौ दै कै जेशणै होन्‍दै।
\v 26 मोरेयोंदे पोरेशै जीवदी होणौ कै बारे में क्‍या तुऐं मुसा कै किताबो दौ झाडी कै कौथा में ना पोडै राखी कै पोरमश्‍वरै तेसीखै बौलौ,हांव अब्राहम का पोरमेश्‍वर,ओरो इसहाक का पोरमेश्‍वर,ओरो याकुब का पोरमेश्‍वर ओसो?
\v 27 पोरमेश्‍वर मोरेयोंदै का ना पोरो जियुदै का पोरमेश्‍वर ओसो ऐशेखै ही तुऐं बौडी भुल मे पौडे रोवे।
\v 28 पोंडतौ मुन्‍जी दै एक आऐबा तिनु खै विवाद कोरदै शुणै,ओरो ऐजो जाणैबा कै तेने तिनु आच्‍छै ठोंग सै जोबाब दिया,तेने पुछु,सोबिदै खास आज्ञा कोणजै ओसो?
\v 29 यीशुऐ तेसीखै जोवाब दिया, सोबि आज्ञाओं मुन्जी दै ऐजै खास आज्ञा ओसो हे इस्त्राएल शूण। प्रभु ओमारा पोरमेश्वर एक ही प्रभु ओसो,
\v 30 ओरो तु प्रभु आपणै पोरमेश्वरो वारी आपणै सोबे मोनौ से, ओरो आपणै सोबे प्राण से, ओरो आपणी सोबी बुध्दि से, ओरो आपणी सोबी शोकती से प्यार राखेया।
\v 31 ओरो दुजैऐ ऐजै ओसो, तु आपणै पड़ोसी यारी आपणै जेशणा प्यार कोरया। ऐथुदै बोड़ै आज्ञा कोणझै भै ना आथी।
\v 32 पोंडतैऐ तेसीखै बोलौ, हे गुरु, बेजाऐ ठीक। तोबे साच्चौ बुलु, कै सै एक ही ओसो, ओरो तेसी खै छौड़ैबा ओका कुणीऐं ना आथी।
\v 33 ओरो तेसियारी सोबे मौन, ओरो सोबे बुध्दि, ओरो सोबे प्राण, ओरो सोबे शोक्ती कै साथै प्यार कोरेया, ओरो पोड़ोशी यारी आपणै जेशणा प्यार कोरेया, सोब होमबलियों ओरो बलिदानों सै बोड़ैबा ओसो।
\v 34 जोबे यीशुऐ देखौ कै तेने सोमझैबा जोवाब दिया, तौ तेसीखै बोलौ, तु पोरमेश्वरो कै राज्य केंई दा दुर ना। ओरो कोसी खै होजौ तेसीखै किछै पुछणौ कै हिम्मत ना होई।
\v 35 तोबे यीशुऐ मोन्दिरों दा उपदेश देन्दे बेई ऐजो बोलौ, पोंडत केशेखै बोलौ, मसीह दाऊद का बेटा ओसो?
\v 36 दाऊदै आपी ही पवित्र आत्मा में होऐबा बोलौ, प्रभु ऐ मेरे प्रभु खै बोलौ,मेरे सोंवे ढ़ोबो बौठ, जांव तोड़ी हांव तेरे बेरियो खै तेरे लातों की पीढ़ी ना कोरै दोंऊँ।
\v 37 दाउद तौ आपी ही तेसिखै प्रभु बोलौ, तोबे सै तेसका बेटा कुकै दा ठोरा? ओरो भीड़ कै लोग तेसीखै खुशी सै शुणौ थिये।
\v 38 तेने आपणै उपदेश में तिनुखै बोलौ, पोंडतों केंई दै चौकश रोऐया, जू लाम्बे-लाम्बे चोगे बाम्बेबा फिरो ओरो बजारों दै नमस्कार,
\v 39 ओरो आराधनालयों में खास-खास आसन ओरो खाणौ में खास-खास जोगै भै चांव ओसो।
\v 40 सै विधवाओं कै घौरो खै खाऐ जांव, ओरो देखाणो खै बौड़ी बार तोड़ी प्रार्थना कोरदै रोंव।ऐजै जादा दण्ड पान्दै।
\v 41 सै मोन्दिरों कै भण्डार कै सामणै बोठेबा देखदा लागा, कै लोग मोन्दिरों कै भण्डार दौ केशै ढ़ोग सै पोएसै छोड़ौ, ओरो बोहुतै धोनवाने बोहुत कुछ छोड़ौ।
\v 42 तोबे एक कंगाल विधवाऐ आऐबा दो दमड़िया जू एक अधेले कै बराबर हों, छुड़ी।
\v 43 तोबे तेने आपणै चेले खै आपणै धोरै बोएदैबा तिबुखै बोलौ, हांव तुंओं खै साच्चौ बुलु, कै मोन्दिरों कै भण्डार दै छोड़णौ वालों मुन्जी दै ईंऐ कंगाल विधवाऐ सोबी दू बौड़ैबा छोड़ौ,
\v 44 क्योंकि सोबिऐ आपणै धन कै बढ़ती मुन्जै दौ छोड़ौ, पोरो ईंऐ आपणी घोटी मुन्जी जू किछै तिंयो कौ थियु, यानी आपणै सोब कोंमाऐ छोड़ै दै।
\c 13
\p
\v 1 जोबे सै मोन्दिरों पोरेशा निकोलदा लागै रोवा थिया, तौ तेसके चेले मुन्जीदौ ऐकीऐ तेसी केंई दौ बोलौ, हे गुरु, देक, केशणै बोड़ै पात्थऱ ओरो केशणै बौड़ै भोवन ओसो।
\v 2 यीशुऐ तिनुखै बोलौ, "क्या तुंऐ ऐजै बौड़ै-बौड़ै भोवन देखौ : ईथै पात्थर पान्दी पात्थर भै बोचा ना रोला जु ढ़ोलै ना जाला।"
\v 3 जोबे सै जैतुन कै पोवाड़ों पान्दी मोन्दिरों कै सामणै बोठै रोवा थिया, तौ पतरस ओरो याकुब ओरो यहुन्ना ओरो अन्द्रियास ऐ ऐकढ़ोबौ जाऐबा तेसियादौ पुछु,
\v 4 "आमु बौता कै ऐजी बातौ कोलौ होन्दी? ओरो जोबै ऐजी सोब बातौ पुरी होणै पान्दी हौली तौ तेसी समय का क्या चिह्न होन्दा?"
\v 5 यीशुऐ तिनुखै बोलदा लागा,  चौकस रोऐया कै कुणिऐं तुओं खै भोरमाऐ ना सोको।
\v 6 बोहुते मेरे नाव लोएबा आएबा बोललै, हांव सेजाही ओसो ।ओरो बोहुते खै भोरमालै।
\v 7 जोबै तुऐं लोडेईयों, ओरो लोडेई चोरचा शूणलै, तौ ना घोबराऐया, क्योंकि ईनका होणा जोरुरी ओसो,पोरो तैसी दूसै अन्‍त ना होन्‍दा।
\v 8 क्योकि जाति पादीं जाति, ओरो राज्‍य पादीं राज्‍य चोढा़ऐ कोरला । हर कोथी भुईचोल होलै, ओरो अकाल पोडलै ।ऐजौ तौ पीड़ो कै शुरुआत होन्दै।
\v 9 पोरो तुंऐ आपणै बारे में चौकश रोएया, क्योंकि लोग तुंओं महासभाओं दै सौंपलै ओरो तुंऐ पंचायतों दै पीटै जालै, ओरो मेरे कारण हाकिमों ओरो राजाओं कै आगै खोड ऐ किऐ जालै, ताकि तिनके लिऐ जवाही होंव।
\v 10 पोरो जोरुरी ओसो कै आगै सुसमाचाऱ सोब जातियों में प्रचार किया जांव।
\v 11 जोबे सै तुंओं ले जाऐबा सोंपले, तौ आगै ही फिकर ना कोरेया कै आमु का बुलुबै, पोरो जु किछै तुंओं तैसी घोड़ी बेताऐ जालौ सेजौ ही बोलेया, क्योंकि बोलणैवालै तुंऐ ना आथी पोरो पवित्र आत्मा ओसो।
\v 12 भाई खै भाई, ओरो बापु खै बेटा मोरणौ खै सोंपै देले, ओरो नानड़िया मां बापू कै विरोध मै जाऐबा तिनु मरवा देलै।
\v 13 ओरो मेरे नाव कै कारण सोबे लोग तुंओंयारी बैर कोरलै, पोरो जु आखरी तौड़ी धीरज धोरला, तेसका ही उध्दार होला।
\v 14 ऐशैखैंई जोबे तुंऐ तिंयो उजाड़णैवाली शौगाणी चिजौ खै जिथै आच्छौ ना आथी तिथै खोड़ी देखौ, ( पोढ़नेवाला सोमझोला) तोबे जु यहुदिया में ओसो, सै पोवाड़ों पान्दी दोड़ै जांव,
\v 15 जु लेंटरो पान्दी होलै, सै आपणै धोरै दै किछै लोणौ खै धेने ना उतरलै ओरो ना भीतरै जालै,
\v 16 ओरो जु खेतों दै होलै, सै आपणै लुहसके लेयांदै पाछु ना आलै।
\v 17 तिनु दुसौ में जु होलकीणौ वाली ओरो दुध पियाणौ वाली हौली, तिनके लिऐ हाय- हाय।
\v 18 ओरो प्रार्थना कोरेया कोरौ कै ऐजौ जाड़ै में ना होंव।
\v 19 क्योंकि सेजै दुस ऐशणै कलेशों कै होलै कै धोरती कै शुरु सै, जु पोरमेश्वरो कै कारण सै बाणै रोऐ, ईबी तोड़ी ना तौ होई ओरो ना होजौ कोलोंइ होलै।
\v 20 जै प्रभु तिनु दुसौ खै ना घोटांदा, तौ कुणीऐ आदमै भै ना बोचदा, पोरो तिनु चौणैयोंदै कै कारण जिनु खै तेने चौणै राखै, तिनु दुसौ खै घोटाऐ।
\v 21 तेसी दुसै जै कुणीऐ तुंओं खै बोलौ, देखौ, मसीह ईथै ओसो, या देखौ, तिथै ओसो, तौ तिनकौ ना शौणया,
\v 22 क्योंकि झुठै मसीह ओरो झुठै भविष्यद्वक्ता उठ खोड़ै होलै, ओरो चिन ओरो अद्भुत काम देखालै कै जै होऐ सोकौ तौ चोणयोंदै खै भै भोरमांऐ देलै।
\v 23 पोरो तुंऐ चौकश रोव, देखौ मौंऐ तुंओं सोब बातौ आगैई ही बेताऐ दी ओसो।
\v 24 तिनु दुसौ में, तेसी कोलेशौ कै बाद सुरजौ कौ ईनारों होऐ जालौ, ओरो चाँद पैयाशौ ना देला,
\v 25 ओरो आसमानौ कै शोक्ती हिंजाली जाली।
\v 26 तोबे लोग आदमै कै बेटे खै बौड़ी शोक्तियों ओरो महिमा कै साथै बादलों दा आन्दै देखदै।
\v 27 तेसी दुसै सै आपणै दुतौ खै छाड़ैबा, धोरतियो कै ऐसी कुणै सै आसमानों कै तेसी कुणै तोड़ी, चौऊ दिशाओं सै चुणैयोंदै लोगों खै कोट्ठै कोरदा।
\v 28 अंजीर कै डा़लो केंईदा ऐजा उदारण शिखौ जोबे तिथकी डा़ली नोएम होई जांव, ओरो पात निकोलदै लागौ, तौ तुंऐ जाणै पांव कै ग्रीष्मकाल नोजदीक ओसो।
\v 29 ऐशेखै ही तुंऐ ईनु बातौ खै होन्दै देखौ, तौ जाणै पाया कै सै नोजदिक ओसो ओरो द्वारों केंई ओसो।
\v 30 हांव तुंओं केंई साच्चौ बुलु कै जांव तोड़ी ऐजी सोबे बातौ ना होऐ जाली, तांव तोड़ी ऐजै लोग जान्दै ना रोलै।
\v 31 आसमान ओरो धोरतै टोलै जालै, पोरो मेरी बातौ कोलोंई ना टोलली
\v 32 तेसी दुसै या तिंयो घोड़ी कै बारे में कुणीऐ ना जाणदा, ना स्वर्ग कै दुत ओरो ना बेटा पोरो केवल पिता।
\v 33 देखौ, जागदै ओरो प्रार्थना कोरदै रोव, क्योंकि तुंऐ ना जाणौ कै सेजा समय कोलौ आला।
\v 34 ऐजौ तेसी आदमै कै दशा ओसो, जु परदेश जान्दै बेई आपणौ घौर छौड़ै दोंव, ओरो आपणै दासों खै ओधिकार दोंव ओरो हर ऐकी खै तेसका काम बेताऐ दोंव, ओरो द्वारपाल खै जागदै रोणौ कै आज्ञा देंव।
\v 35 इसलिऐ जागदै रोव, क्योंकि तुंऐ ना जाणौ कै घर का सयाणा कोलौ आला, फिरै या आधी रात खै, या मुरगै कै बांक देणै कै समय या झीशौ।
\v 36 ऐशेखै ना होंव कै सै ऐकदम आऐबा तुंओं खै सोतेयोंदै पांव।
\v 37 ओरो जु हांव तुंओं केंई बुलै राखौ ऐजौ ही सोबी केंई बुलु, जागदै रोएया।
\c 14
\p
\v 1 दौ दुसौ कै बाद फसह ओरो अखमीरी रोटी कौ तैयार होणौवालौ थियु। प्रधान याजक पोंड़त ईंयों बातौ की खोज में थिये कै तेसी खै केशै खै धोखै सै ऊडा़ पाकड़ैबा मारै दोंऊं,
\v 2 पोरो बोलौ थिये, तैयारों कै ना, केंई ऐशौ ना होंव कै लोगों मुन्जी झोगडा़ होंव।
\v 3 जोबे सै बैतनिय्याह में शमौन कोढ़ी कै धौरै खाणौ खान्दा बौठै रोवा थिया, तोबे ऐक बेटमाणीश संगमरमर कै बासणौ दौ जटामांसी कौ मौंगौ शूचू ईत्र लौऊ, ओरो बासण तोड़ैबा ईत्र खै तेसके मुंडौ पान्दी रेताऐ दियु।
\v 4 पोरो कुणीऐ- कुणीऐ आपणै मन दै रिशाऐबा बोलदै लागै, ऐथु ईत्र का कैथु खै सत्यनाश कोरै दिया?
\v 5 क्योंकि ऐजौ ईत्र तौ तीन शौ दीनार दौ भै ज्यादा कीमतौ दौ बेकेबा कंगालों खै बाड़ै जाऐ सोको थियु। ओरो सै तियों खै झिड़कोंदै लागै।
\v 6 यीशुऐ बोलौ,, तियों छौड़ै दोव, ईयोंखै कैथु सोताऐ लोऐ? ईऐं तौ मेरे साथै भौलाऐ कोरै राखै।
\v 7 कोंगाल तोवारे साथै सोदा रोंव, ओरो तुंऐ जोबे चांव तोबे तिनुवारी भौलाऐ कोरै सोको, पोरो हांव तोवारे साथै सौदा ना रोन्दा।
\v 8 जु किछै ऐ कोरै सोकै, ईयैं कियु, ईऐं मेरे गाड़ै जाणौ की तैयारी दौ आगै ही मेरे शोरिरों पान्दी ईत्र मोलै राखौ।
\v 9 हांव तुंओं खै साच्चौ बुलु कै सारी सोंईसारियों में जिथै कौथी सुसमाचार प्रचार किया जाला, तिथै तियों कै ऐसी कामों कै चोर्चा भै तियों कै याद में कै जालै।
\v 10 तोबे यहुदा इस्करियोती जु बारौ मुन्जी दा ऐक थिया, प्रधान याजकों कै धौरै होटा कै तेसीखै तिनके हाथों लेई पोकड़वा देंव।
\v 11 सेजै ऐजु शौणैबा खुशी होवे, ओरो तेसीखै पोऐसै देणै स्वीकार किऐ, ओरो सै मौकै जौन्दा लागा कै तेसीखै केशेखै ही पोकड़वाऐ दोंऊ।
\v 12 अखमीरी रोटी कौ तैयारौ कै आगलै दुसै, जैथु दा सै फसह का बलिदान कोरौ थिऐ, तेसके चेलेऐ तेसकेंई दु पुछु, तु कुकै चांऐ आमै जाऐबा तेरे लिऐ फसह खाणौ की तैयारी कौरु?
\v 13 तेने आपणै चेले मुन्जी दै दौ खै ऐजौ बोलैबा छाड़ै नोगरोदै जाओ, ओरो ऐक आदमै पाणी का घोडा़ टेपैबा तुंओं भेटला, तेसके पोछड़ियों होऐ जाया,
\v 14 ओरो सै जैथू घौरो दा जाला, तैथु घौरो कै ठौगड़ै खै बौलया, गुरु बौलो कै मैरे गौऊशाला जिथपुडा़ हांव आपणै चेले कै साथै फसह खांऊ कुकै ओसो?
\v 15 सै तुंओं खै सजी सोजाई, ओरो तैयार कोरैयोंदी बौड़ी अटारी देखाऐ देन्दा, तिथै ओमारै लिऐ तैयारी कोरौ।
\v 16 चेले नेकलेबा नोगरो दै आऐ, ओरो जेशेखै तेने तिनुखै बौलै राखौ थियु तेशेखै ही पौऊ ओरो फसह तैयार किया।
\v 17 जोबे फिरै होव, तौ सै बारहौ कै साथै आया।
\v 18 जोबै तिनुवें बौठैबा खाणौ खाऐ थियु, तौ यीशुऐ बोलौ, हांव तुंओंकेंई साच्चौ बुलु कै तुंओं मुन्जी दा एक, जेने मेरै साथै खाणौ, मुखै पौकड़वान्दा।
\v 19 तिनु पान्दी उदासै छाऐ गोऐ ओरो सै एक-एक कोरेबा तेसी खै बोलदै लागै, क्या सेजा हांव ओसो?
\v 20 तेने तिनुखै बोलौ, सै बारहों मुन्जीदा एक ओसो, जु मेरै साथै थाली दा हाथ छोड़ौ।
\v 21 क्योंकि आदमी का बेटा तौ, जेशेखै तेसकै बारे में लेखै राखौ, जान्दा ही ओसो, पोरो तेसी आदमी खै हाऐ जेसकै कारण आदमी का बेटा पौकड़वाऐ जान्दा ओसो, जै तेसी आदमी का जोन्म ही ना होन्दा तौ भला ही होन्दा।
\v 22 जोबे तिनुवें खाऐ ही लौ थियु, तेने रोटी कौरी, ओरो आशीष मांगेबा तुड़ी, ओरो तिनुखै दी, ओरो बोलौ, लै, ऐजी मेरा शोरिर ओसो।
\v 23 तोबे तेने छाना कोरेबा धोन्यवाद किया, ओरो तिनु दिया, ओरो तिनु सोबिऐ तैथ पोरेशौ पियु।
\v 24 ओरो तेने तिनुखै बोलौ, ऐजा वाचा कौ मेरौ सेजौ लोई ओसो, जु बौहुतै कै लिऐ बौआऐ जांव।
\v 25 हांव तुंओं केंई साच्चौ बुलु कै दाख कौ रस तेसी दुसौ तोड़ी होजौ कोलोंई ना पींऊबा जांव तोड़ी पोरमेश्वरो का राज्य दा नुवा ना पींऊ।
\v 26 तोबे सै गीत गाऐबा बाएरै जैतुन कै पोवाडों पान्दी हौटै।
\v 27 तोबे यीशुऐ तिनुखै बोलौ, तुंऐ सोबे ठौकर खालै, क्योंकि लेखै राखौ हांव रखवालै खै मारुबा, ओरो भेड़ौं तितर भितर होऐ जाली।
\v 28 पोरो हांव आपणै जींवदी होणौ कै बाद तुंओं दा आगै गलील खै जांऊबा।
\v 29 पतरसऐ तेसीखै बोलौ, जै सोबे ठोकर खालै तौ खालै, पोरो हांव ठोकर ना खान्दा।
\v 30 यीशुऐ तेसीखै बोलौ, हांव तांवकेंई साच्चौ बुलु कै ऐलौ ही ईयोंई रातै खै मुर्गे कै दौ बेई बांक देणौ दै आगै, तू तीन बेई मेरा इनकार कोरला।
\v 31 पोरो तेने होजो भै जोर देऐबा बोलौ, जै मुखै तेरे साथै मोरनों भै पोड़लौ, तौ भै हांव तेरा इनकार ना कोरदा। ऐशेखै ही ओकी सोबिऐ भै बोलौ।
\v 32 तोबे सै गतसमनी नांव कै ऐकी जोगै दै आऐ, ओरो तेने आपणै चेले खै बोलौ, ईथी ही बोठै रोऐया, जांव तोड़ी हांव प्रार्थना कौरु।
\v 33 ओरो सै पतरस ओरो याकुब ओरो यहुन्ना खै आपणै साथै लौऐ गौवा, ओरो बोहोत ही अधीर ओरो व्याकुल होन्दा लागा।
\v 34 ओरो तेने बोलौ, मेरा मौन बेजाऐ उदास ओसो, ईथै तोड़ी कै हांव मोरनौ पान्दी ओसो तुंऐ ईथै ठोहरो, ओरो जागेयोंदै रोऐया।
\v 35 तोबे सै देणौ ओगड़ियो हौटा ओरो धोरती पान्दी पौड़ैबा प्रार्थना कोरदा लागा कै जै होऐ सोको तौ ऐजै घौड़ै मूँ पान्दी दै टोलै जांव, \x - \xo 14.1 \xt \x*
\v 36 ओरो बोलौ, ऐ अब्बा, हे पिता, तू तौ सोबे कुछ कोरै सोकै, ऐजा छाना मूँकेंईदा होटाऐ दै तोबे भै जेशेखै हांव चौंऊ तेशेखै ना, पोरो जेशेखै तु चांऐ तेशेखै ही होंव।
\v 37 तोबे सै आया ओरो तिनुखै सोतेयोंदै देखैबा पतरस खै बोलौ, हे शमौन, तू सोतै रोवा? क्या तू एक घोड़ै भै ना जागै सोकी?
\v 38 जागदै ओरो प्रार्थना कोरदै रोव कै तुंऐ पोरेशानी में ना पोड़ौ। आत्मा तौ तैयार ओसो, पोरो शोरिर दुर्बल ओसो।
\v 39 ओरो सै होजौ चाला गोवा ओरो तिनु ही शब्दों दै प्रार्थना कै।
\v 40 तोबे आऐबा तिनुखै सोतेयोंदै देखै, क्योंकि तिनकी आखी निंदौ लेई भोरेयोंदी थी, ओरो ना जाणौ थिये कै तेसी खै का जोवाब देंई।
\v 41 तोबे तिजालियों आऐबा तिनुखै बोलौ, ऐबे सोतेयोंदै रोएया ओरो विशांव कोरेया, बस, घौड़ै आऐ गोऐ, देखो आदमी का बेटा पापियों कै हाथ पोकड़वाऐ जान्दा ओसो।
\v 42 बिजौ, चालौ। देखौ, मेरा पाकड़णौवाला नेड़ीक आऐ पौंऊचै गोवा।
\v 43 तेने ऐजौ बोलै ही लौ थियु कै यहुदा जु बारहों मुन्जी दा एक थिया, आपणै साथै प्रधान याजकों ओरो पोंड़त ओरो पुराणीऐ की ढ़ोबो शै एक बौड़ै भीड़ तोलोई आ पौंऊचै, जु तलवारों ओरो लाठी लोऐबा थी।
\v 44 तेसके पाकड़णौवालैऐ तिनु खै ऐजा पता दिया थिया कै जेसीखै हांव चुमुबा सेजाही ओसो, तेसी पाकड़ैबा जुतनेकै लेऐ जाऐया।
\v 45 सै आया, ओरो तोलोई तेसके धोरै जऐबा बोलो, हे रब्बी। ओरो तेसीखै बेजाऐ चुमा।
\v 46 तोबे तिनुवें तेसी पान्दी हाथ लाऐबा तेसीइ खै पाकड़ै दिया।
\v 47 तिनु मुन्जी दै जू नोजदीक खौड़ै थिऐ, एकीऐ तलवार खेंचेबा महायाजक कै दास पान्दी चौलाऐ, ओरो तेसका कान काटै दिया।
\v 48 यीशुऐ तिनु खै बोलौ, क्या तुंऐ डाकू जाणैबा मुखै पाकड़णौ कै लिऐ तलवारी ओरो लाठी लोऐबा नेकलै रोवे।
\v 49 हांव तौ हर दुस मोनदिरों दा तोवारै साथै रोऐबा उपदेश दोंव थिया, ओरो तोबे तुंऐ मुखै ना पाकड़ी पोरो ऐजौ इसलिऐ होऐ रौ कै पवित्रशास्त्र की बातौ पुरी होंव।
\v 50 ऐशेखै ही सौब चेले तेसी खै छौड़ैबा दोड़ै गोवे।
\v 51 एक जवान आपणी नांगै शोरिरो पान्दी चादर ओढ़ैबा तेसके पोछोड़ियों होऐ गोवा, ओरो लोगैऐ तेसी खै उडा पाकडा़।
\v 52 पोरो सै चादर छौड़ैबा नांगा दौड़ै गोव।
\v 53 तोबे सै यीशु खै महायाजक कै धोरै लौऐ गोवे, ओरो सोब प्रधान याजक ओरो पुराणीयां ओरो पोंड़त तेसकागी कौठै होऐ गोवे।
\v 54 पतरस दुर ही दुर तेसके पोछोड़ियों-पोछोड़ियों महायाजक कै आँगणौ कै भीतरै तोड़ी होटा, ओरो सिपाही कै साथै बोटेबा आग तापदा लागा।
\v 55 प्रधान याजक ओरो सौब महासभा यीशु खै मारै देणौ कै लिऐ तेसके विरोध में गवाही कै खाज दै थिये,पोरो ना मिली।
\v 56 क्योंकि बोहुतै तेसके विरोध में झुठै गवाही दैऐ लौऐ थै, पोरो तिनकी गवाही एक जेशणी ना थी।
\v 57 तोबे कुछ लोग ऊबे बेजेबा तेसके विरोध में ऐजै झुठै गवाही दैऐ,
\v 58 आमै ऐसीखै ऐजौ बोलदै शौणै राखा, हांव ऐसी हाथों कै बाणैयोंदै मोनदिरों खै ढालै दौऊंबा, ओरो तीन दुसौ दा ओका बाणूबा, जू हाथौलेई ना बाणै राखी होली।
\v 59 ईथ लेई भै तिनकै गवाही एकक जेशणै ना निकली।
\v 60 तोबे महायाजकैऐ बीच में खौड़ै होएबा यीशु केंईदु पुछु, तू कोई भै जोवाब ना देंए? ईनु लोगऐ तेरे विरोध में का गवाही देऐ लौए?
\v 61 पोरो सै मौन साधे रोवा, ओरो किछै उतर ना दिया। महायाजकऐ तेसीखै होजा पुछा, क्या तू तेसी परम धन्य का बेटा मसीह ओसो?
\v 62 यीशुऐ बोलौ, हांव ओसो ओरो तुंऐ आदमी कै बेटे खै सर्वशक्तिमान कै सोबे ढ़ोबो बोठेयोंदा, ओरो आसमानों कै बादलों कै साथै आन्दै देखलै।
\v 63 तोबे महायाजकऐ आपणै लुहसकै उपाड़ैबा बोलौ, ऐबे आमु गवाहों कै होजो का जोरुरत ओसो?
\v 64 तुंऐ ऐजै नेंदेया शौणै। तोवारै का राय ओसो? तिनु सोबिऐ बोलौ, कै ऐजा मोरनों कै योग्य ओसो।
\v 65 तोबे कुणीऐ तौ तेसपान्दी थुकदै, ओरो कुणीऐ तेसकौ मूँ ढ़ोकणौ ओरो तेसी घूसै मारेबा, ओरो तेसीखै बोलदै लागै, भविष्यवाणी कौर। ओरो सिपाहीऐ तेसी पाकड़ैबा पटाकै मारै।
\v 66 जोबे पतरस धेनै आँगणौ दा थिया, तौ महायाजक की दासियों मुन्जी दी एक तिथै आई,
\v 67 ओरो पतरस खै आग तापदै तेसी खै ढ़ोबो टकटकी लाऐबा देखा ओरो बोलदै लागी, तू भै तौ तेसी नासरी यीशू कै साथै थिया।
\v 68 सै भाज्जै गोवा, ओरो बोलौ, हांव ना जाणु ओरो ना सोमझु कै तुंऐ का बोलै लौ, तोबे सै बाएरै डेवड़ी दा हौटा, ओरो मुर्गेऐ बांक देऐ दै।
\v 69 सेजी दासी तेसी देखैबा तिनुकेंई जु तिथै ही थिऐ, होजौ बोलदै लागै, ऐजा भै तिनु मुन्जी दा एक ओसो।
\v 70 पोरो सै होजो भै भाज्जै गोवा। थोड़ी देर कै बाद तिनुवें जु सामणै खौड़ै थिऐ होजौ पतरस केंई दु पुछु, तू सचमुच ही तिनु मुन्जी दा एक ओसो, क्योंकि तू गलीली भै ओसो।
\v 71 तोबे सै धिक्कारणै ओरो शौं खान्दा लागा, हांव तेसी आदमी खै, जेसकै तुंऐ चोर्चा कोरै लोऐ, हांव ना जाणू।
\v 72 तोबे तोलोई दूजालियों मुर्गेऐ बांक देऐ दै। पतरस खै सेजै बात जु यीशुऐ तेसीखै बोलै राखै थै याद आऐ मुर्गे कै दौ बेई बांक देणै दै आगै तू तीन बेई मेरा इनकार कोरदा। ओरो सै ईयों बातौ खै सूँचैबा रुन्दा लागा।
\c 15
\p
\v 1 झीशो होन्दै ही तोलोंई प्रधान याजकों, पुराणियां, ओरो पोंड़तऐ यानी सौब महासभाऐ सलाह कोरेबा यिशु खै बन्धवाया,ओरो तेसी खै नैऐबा पिलातुस कै हाथों दा सोंपै दिया।
\v 2 पिलातुसऐ तेसीकेंई दु पुछु, क्या तू यहुदियों का राजा ओसो? तेने तेसीखै जोवाब दिया, तौंऐ आपी ही बौलै लौ।
\v 3 प्रधान याजक ऐ तेसी पान्दी बोहोत बातौ का दोष लाऐ लोवा थिया।
\v 4 पिलातुसऐ तेसीखै होजौ पुछा, क्या तू किछै जोवाब ना देंऐ, देख ऐजै तांव पान्दी केतरी बातौ का दोष लाऐ लोवा?
\v 5 यीशुऐ तोबे भै किछै जोवाब ना दी, ईथै तोड़ी कै पिलातुस खै बौड़ै हैरानी होऐ।
\v 6 पिलातुस तेसी तैयारों में कोसी ऐक कोईदी खै जेसी खै सेजै चांव थिऐ, तिनके लिऐ छौड़ै दिया कोरौ थिया।
\v 7 बरअब्बा नांव का एक आदमै तिनु कोईदी कै साथै बौन्धै थिया, जिनुवें बलवे में होत्या कोरै राखै थै।
\v 8 ओरो भीड़ ऊबे बुलौ जाऐबा तैसेकेंई दै बेनतै कोरदै लागै, कै जेशेखै तू ओमारे लिऐ कोरदा आऐ रोवा तेशेखै ही कौर।
\v 9 पिलातुसऐ तिनु खै जोवाब दिया, क्या तुंऐ चांव कै हांव तोवारे लिऐ यहुदियों कै राजा खै छौड़ै दोंऊँ?
\v 10 क्योंकि सै जाणौ थिया प्रधान याजकऐ तेसी खै धोखै से पोकडा़ऐ राखा थिया।
\v 11 पोरो प्रधान याजकऐ लोगों खे उभारै कै सै बरअब्बा ही खै तिनके लिऐ छौड़ै देंव।
\v 12 ऐजौ शौणैबा पिलातुसऐ तिनुकेंई दु होजौ पुछु, तौ जेसी खै तुंऐ यहुदियों का राजा बोलौ, तेसकौ हांव का कौरू?
\v 13 सेजै तोबे होजौ लेलयोऊऐ लेलयाऐ, तेसी खै क्रुसौ पान्दी चोढा़ऐ दोव।
\v 14 पिलातुसऐ तिनुखै बोलौ, कैथु, खै ऐने का बुरू कोरै राखौ? पोरो सेजै होजौ भै लेलयाऐ, तेसी खै क्रुसौ पान्दी चौढा़ऐ दै।
\v 15 तोबे पिलातुसऐ भीड़ों खै खुशी कोरणौ कै इच्छा से, बरअब्बा खै तिनके लिऐ छोड़ै दिया, ओरो यीशु कै कोड़ै लाऐबा सोंपै दिया कै क्रुसौ पान्दी चोढा़ऐया जांव।
\v 16 सिपाही तेसी खै किले कै भीतरौ कै आंगणौ दा लोऐ गोवे जु प्रिटोरियुम बोलौ थिऐ, ओरो सोब पलटन खै बोएदै दिऐ।
\v 17 तोबे तिनुवें तेसी खै बैंजनी लुहसकै बोंबाऐ ओरो कांडै कौ मुकुट बाणैबा तेसके मुंडौ पान्दी राखौ,
\v 18 ओरो ऐजौ बोलेबा तेसीखै नमस्कार कोरदै लागै, हे यहुदियों कै राजा, नमस्कार!
\v 19 तिनुवें तेसके मुंडौ पान्दी शोबलै लेई मारा, ओरो तेसी पान्दी थुकौ, ओरो घुंडु नोवाऐबा तेसी खै प्रणाम कोरदे रोवे।
\v 20 जोबे सै तेसका ठाटा कोरै पांव, तौ तेसी पोरेशै बैंजनी लुहसकै उडै खोलाऐबा तेसके ही लुहसकै बोंम्बाऐ ओरो तोबे तेसी खै क्रुसौ पान्दी चौढा़णौ कै लिऐ बाएरै लोऐ गोवे।
\v 21 सिकन्दर ओरो रूफुस का बापु शमौन,  एक कुरेनी आदमै, जू गांव पोरेशा आन्दा लागै रोवा थिया तिथ बाटी निकला, तिनुवें तेसीखै ऐई खामखैई खै पाकडा़ कै तेसकौ क्रुस टिपौ आगू निंयों।
\v 22 तिनुवें यीशु खै गुलगता नांव जोगै पान्दी, जिथका मोतलब खोपड़ी कै जोगै ओसो, लेयाया।
\v 23 तिथै तेसीखै मुर्र मिलायोंदै सूर देन्दै लागै, पोरो तेने ना कोरी।
\v 24 तोबे तिनुवें तेसीखै क्रुसौ पान्दी चोढा़या ओरो तेसके लुहसकै पान्दी चिट्ठी डालेबा, कै कौसी खै क्या भैटौ, तिनु खै बान्ड़ै दी।
\v 25 ओरो एक पहर दुस होऐ गौ थियु, जोबे तिनुवें तेसी खै क्रुसौ चौढा़या।
\v 26 ओरो तेसका ईलजाम पत्र लेकैबा तेसपान्दी लाऐ दिया कै यहुदियों का राजा!
\v 27 तिनुवें तेसके साथै दौ डाकू, एक तसकै सोंवे ढ़ोबो ओरो एक बोंवे ढ़ोबो क्रुसौ पान्दी चौढा़ऐ।
\v 28 [तोबे पवित्रशास्त्र का सेजा वचन कै सै अपराधी कै जेशणा गिणा गोवा, पुरा होवा।]
\v 29 ओरो बाटौ पुड़ै जाणौवालै मुंड हिन्जाले-हिन्जालेबा ओरो ऐजौ बोलेबा तेसकै निन्दा कोरौ थिए, सै, मोनदिरों का ढा़लनेवाला, ओरो तीन दुसौ दा बणाणैवाला!
\v 30 क्रुसौ पान्दी दा उदा उतरेबा आपणै आपी खै बोचाऐ लै।
\v 31 ऐशेखै ही प्रधान याजक भै, पोंडतौ समेंत, आपस मुन्जी ठाट्ठै से बोलौ थिऐ, ऐने ओकी खै तौ बोचाऐ, पोरो आपी खै ना बोचाऐ सोकी!
\v 32 इस्त्राएल का राजा, मसीह, ऐबे क्रुसौ पान्दी दा उदा उतरै जा कै आमै देखैबा विश्वास कौरु। ओरो जु तेसके साथै क्रुसौ चौढा़ऐ राखै थिऐ, सै भै तेसकै नेंदया कोरौ थिऐ।
\v 33 दोफार होणौ पान्दी सोब देशौ दौ ईनारों पौड़ै गौ, ओरो तीजै पहर तौड़ी रोव!
\v 34 तीजै पहर में यीशुऐ बौड़ै शोब्द से पुकारैबा बोलौ, इलोई, इलोई, लमा शबक्तनी? जिथका मोतलब ऐजा ओसो, हे मेरे पोरमेश्वर तोवें मुखै कैथु खै छौड़ै दिया?
\v 35 जु सामणै खौड़ै थिऐ, तिनु मुन्जी दै कुणीऐ ऐजौ शौणैबा बोलौ, देखौ, ऐने एलिय्याह खै पुकारै लोवा।
\v 36 ओरो एकी ऐ दोडैबा कोतरेडा़ खै सिरकै दा डुबाऐबा सरकाण्डै पान्दी राखैबा तेसीखै चुशौऊ ओरो बोलौ, ठोहरै जाव, देखुबै कै एलिय्याह ऐसी खै उदा उतारदा आन्दा कै ना।
\v 37 तोबे यीशुऐ बौड़ै शब्द सै लेलयाऐबा प्राण त्यागै दिया।
\v 38 ओरो मोनदिरों का पोड़दा ऊपरौ दा धेनै तोड़ी फाटेबा दौ टिकड़ै होऐ गोवे।
\v 39 जु सुबेदार तेसके सामणै खोडा़ थिया, ऐशेखै लेलयाऐबा प्राण त्यागदै देखा, तौ बोलौ, सचमुच ऐजा आदमी, पोरमेश्वरौ का बेटा थिया।
\v 40 बोहोती बेटमाणीशै भै दुर दौ देखै लौ थियु तिनु मुन्जी दै मरियम मगदलीनी, नानड़ै याकुब ओरो योसेस कै माँ मरियम, ओरो सलोमी थी।
\v 41 जोबै सै गलीलों दा थिया तौ ऐजी तेसके पोछोड़ियों होऐ जांव थी ओरो तेसकै सेवा किया कोरौ थी, ओरो ओकी बोहोती बेटमाणीशों भै थी, जु तेसके साथै यरुश्लेम दी आई थी।
\v 42 जोबे फिरै होऐ गौ तौ इसलिऐ कै तैयारी कौ दुस थियु, जु सब्त कै एक दुस आगै होंव ओसो।
\v 43 अरिमतिया का रोणोवाला युसुफ आया, जु महासभा का सदस्य थिया, ओरो आपी भै पोरमेश्वरो कै बाट जोंवो थिया। सै हुम्मत कोरेबा पिलातुस कै धोरै हौटा ओरो यीशु का शव मांगा।
\v 44 पिलातुस खै हैरानी होऐ कै सै ऐतरा तावला मोरै गोवा, ओरो तेने सुबेदार खै बोएदैबा पुछु, क्या तेसी खै मोरैबा केतरा सोमय होऐ रोवा।
\v 45 जोबे तेने सुबेदार केंई दा हाल पोछै पाया, तौ शव युसुफ खै दैयाऐ दिया।
\v 46 तोबे तेने ऐक मलमल कै चादर मोऊल लोई, ओरो शव उतारयो तेसी चादरो दै लपेटै, ओरो एकी कब्रौ दै जू चट्टान दै खोदी गोई थै राखैऐ, ओरो कब्रौ कै द्वारो पान्दी एक पात्थर लाऐ दिया।
\v 47 मरियम मगदलीनी ओरो योसेस की माँ मरियमऐ देखी लौ थियु कै तेसीखै कुकै राखै गोवा ओसो।
\c 16
\p
\v 1 जोबे सब्त कौ दुस बेतै गौ, तौ मरियम मगदलीनी, ओरो याकुब कै माँ मरियम, ओरो सलोमीऐ बोड़ीया बांसोवाली चिजौं मोअलै लोई कै आऐबा तेसी पान्दी मोलौ।
\v 2 हफतै कै आगलै दुसै बौड़ै झीशौ जोबे सुरज निकलै ही रोव थियु, सेजी कब्रौ पान्दी आई,
\v 3 ओरो आपस मुन्जी बोलौ थी, ओमारे लिऐ कब्रौ कौ द्वारौ पान्दी दा पात्थर कुण हौटालै?
\v 4 जोबै तिनुवें आखी लेई देखौ, तौ पात्थर होटाऐयोंदा थिया सै बोहोत ही बौडा़ थिया।
\v 5 कब्रौ कै भीतरे जाऐबा तिनुवें एक जवान खै चिटै लुहसकै बाम्बेयोंदा सौंवे ढ़ोबो बोठयोंदा देखा, ओरो सै बेजाऐ हैरान होई।
\v 6 तेने तिनु खै बोलौ, हैरान ना होएया, तुंऐ यीशु नासरी खै, जु क्रुसौ पान्दी चौढा़या गोवा तिया, होऐ लोवा। सै तौ जींवदी होऐ गोवा, ईथै ना आथी, देखौ ऐजा ही सेजा ठांव ओसो जिथै तिनुवें तेसी खै धोरै राखा थिया।
\v 7 पोरो तुंऐ जाओ, ओरो तेसके चेले ओरो पतरस खै बोलौ कै सै तुंओं दा आगै गलील खै जान्दा। जेशेखै तेने तुंओं केंई बोलौ राखौ थियु, तुंऐ तैथी ही तेसीखै देखदै।
\v 8 ओरो सै नेकलैबा कब्रौ केंई दी दौड़ै गोई क्योंकि कामणा ओसो घबराहट तिनुखै होऐ गोवा थिया, ओरो कौसीकेंई भै कुछ ना बुली, क्योंकि डोरौ थी।
\v 9 हफतै कै आगलै दुसै झीश हौन्दै ही सै जींवदी होएबा आगलैबेई मरियम मगदलीनी खै जिंयों पोरेशी तेने सात दुष्टात्मांऐ निकाली थी, देखीया।
\v 10 तिंऐ जाऐबा यीशु कै साथी खै जू शौक दै डोबै रोवे थिऐ, समाचार दिया।
\v 11 तिनुवें ऐजौ शौणैबा कै सै जींवदी ओसो ओरो तिंऐ तेसी खै देखा, विश्वास ना की।
\v 12 ईथकै बाद सै ओकी रुपौदा तिनु मुन्जी दै दौ खै जोबे सै गाँव कै ढ़ोबो जान्दै लागै रोवे थिऐ देखिया।
\v 13 तिनुवें जाऐबा ओकीखै समाचार दिया, पोरो तिनुवें तिनका भै विश्वास ना कौरी।
\v 14 पोछड़ियों भै तिनु गयारों जोणै कै भै, जोबे सै खाणौ खान्दै बोठै रोवे थिऐ देखिया, ओरो तिनके अविश्वास ओरो मन कै कढोरता पान्दी ताड़ना दी, क्योंकि जिनुऐ तेसीखै जींवदी होणौ कै बाद तेसीखै देखा थिया, ईंनुवें भै तिनका विश्वास ना कोरा थिया।
\v 15 ओरो तेने तिनुखै बोलौ, तुंऐ सारै सोंईसारियों पान्दी जाऐबा सारै धोरतियों कै लोगों खै सुसमाचार प्रचार कोरौ।
\v 16 जु विश्वास कोरलै ओरो पाणी कै रोसम पोरै कोरलै तिनका ही उध्दार होन्दा, पोरो जु विश्वास ना कोरला सै दौषै ठोहराया जान्दा,
\v 17 विश्वास कोरणौवालौ कै ऐजै चिन्न होन्दै कै, सै मेरे नांव से दुष्टात्मा खै नेकाललै, नंई-नंई भाषा बोललै,
\v 18 सांपौ खै ऊबै टिपलै, ओरो जै सै जोऐर भै पीलै तौभी तिनुखै किछै ना होन्दौ, सै बीमारौ पान्दी हाथ राखलै, ओरो सै ठीक होऐ जालै।
\v 19 प्रभु तिनुवारी बातौ कोरणौ कै बाद स्वर्गौ दा ऊबा निंया गोवा, ओरो पोरमेश्वरौ कै सोंवै ढ़ोबौ बौठै गोवा।
\v 20 ओरो तिनुवें नेकलैबा हर जौगै पान्दी प्रचार किया, ओरो प्रभु तिनके साथै काम कोरदा रोवा, ओरो तिनु चिन्न कै द्वारा जू साथ-साथ होंव थिऐ, वचन खै काट्ठै कोरदा रोवा। आमीन
