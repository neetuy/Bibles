\id LUK
\ide UTF-8
\rem Copyright Information: Creative Commons Attribution-ShareAlike 4.0 License
\h लुका
\toc1 लुका का सुसमाचार
\toc2 लुका
\mt1 Luke
\mt1 लुका
\c 1
\p
\v 1 बहुतै जौणे जु बातो हमारे बीचौ दी हौऐ, इतिहास लिखणौ मै हाथ लाऐ राए थिया,
\v 2 जैशे कि जू ओगोडियो ही इन्‍ही बातो कि देखणो औरो वचनो के सैवक थिऐ हांमु तोड़ी पहुचौउऐ
\v 3 जिथकारियै हे महाराज थियुफिलुस, मुखै भै ऐजी बात पोता लागै जै इनी बातो का पुरा-पुरा हाल़ शुरू सै ही ठीक-ठीक जान्‍चै कोरयौ कै इनी खै ताखै बारै बारै सै लिखु़।
\v 4 तोबै तू एजू जाण पाए कि ऐजी बातो जिनकै तौऐ शिकशा पाए राए केशणी अटल औसो।
\v 5 यहूदिया के राजा हेरोदेस के समय अबिय्‍याह के दोलो मुझी जकरयाह नाओ का एक याजक थिया , औरो तेसकी घौरवाली हारून के वंशो की थी जियो कौ नाऔ इलीशिबा थिऊ ।
\v 6 ओरो सै दुईने पोरमेश्‍वर के सामणे धर्मी थिऐ ,औरो प्रभु की सोबै आज्ञाओं औरो विधी पांदी निर्दोष चला़णै वाले थिऐ।
\v 7 तिनके किछे भै नानडिया नी थी जितू इलीशिबा बांझ थै औरो सैए दुईनै बूढे थिऐ।
\v 8 जौबे सैए अपणै दलो की पारी मुझी पोरमेश्वरो के सामणे याजक का काम कौरो थिया,
\v 9 तौबे याजको की रीति के अनुसार जैसके नाओ पान्‍दी चैठै नैकलै कि सैए प्रभु के मन्‍दिरो दौ जायौ खै धूप जलाऔ।
\v 10 धूप जलाणौ के समय लोगो खै सोबै मोण्‍डली बाहरै प्रार्थना कौरदै लागै थिऐ।
\v 11 तौबे तैसी समय प्रभु का एक दूत धूपो की बेदी की सौऐं ढौबो खोडा हौंदा तैसी खै देखिया।
\v 12 जकरयाह देखियो के घोबराए औरो तैसी पांदी बोढा डौ़र छाऐ गौआ ।
\v 13 पोरो स्‍वर्गदूते तैसकी बोलो हे जकरयाह,डोरया नी, पोरो तेरी प्रार्थना शुणी पाऐ , औरो तेरी गोरवाली इलीशिबा सै तेरे लिए एक बेटा हौदा, ओरो तू तैसको नाओ यूहन्‍ना राखिया ।
\v 14 ताखै आनन्‍द ओरो हर्ष हौला, औरो बहुते लोग तैसके जन्‍म के कारण खुशी हौले ।
\v 15 ओरो सै परभु के सामणे महाण होदा, ओरो दाखरस ओरो सुर कोलोइ ना पिन्‍दा ओरो आपणी मा के पेटो दा ही पवितर आत्मा लैई तैयार हो जान्‍दा।
\v 16 ओरो इस्याएलियो मुझदा बहुते खै तिनके प्रभु परमेश्‍वर कै डौबो़ फैरदा ।
\v 17 सै एलिय्याह कै आत्मा ओरो सामर्थ दा हौयौ बा तेसके ओगोडियो ओगोडियो चाला ओरो पितरो का मन नानडिया की ओर फेर दैव; ओर आज्ञा ना मानणै वाले खै धर्मियों के समझ पान्दी लाओ ओरो प्रभु के लिए एक योग्य प्रजा तैयार कोरो ।
\v 18 जकरयाह स्वर्गदूत दू पूछू एजो हांऊ केशे जाणै जौऊ, ओउ तो बूढा ओसो ओरो मेरी गोरवाली भै बूढै होऐ गौऐ ।
\v 19 स्वग्रदूतेए तेसै उतर दिया, ओऊ जिर्बाईल ओसो,जू पोरमेश्‍वरो के सामणे खौडा रोउं ओरौ होऊ तुआरै बातो कोरदा ओरौ ताखै एजा सुसमाचार शुणदा राऐ छाडै
\v 20 देखया, जाआ तोड़ी एजी बातो पूरी ना होउ,तानं तोड़ी चुपी रोदा तू ओरो बोलाय ना सोकदा जाए कि तोए मेरी बातो के जू आपणे सोमय दी पूरी होदीं, घोर ना की।
\v 21 लोग जकरयाह के बाट देखदे रोए ओरो चोकित ओएयो बोलदे लागे की तेसके मदिरो दी इशे बार काए रोए लागे
\v 22 तोबै सै बाहरे आउआ ओर तिनवे रि बोलिइ ना ओरो सै जाण गोआ कि तेणे मन्‍दिरो दा किछे दोरशन राए देखि औरो सि तिनुके बताणो कौशिश कोरदा रोआ पोरो सै गुंगा होए गोआ
\v 23 जोबे तेसके सैवा के दूस पूरे हुए,तोबै सै आपणे घोरे आय गोआ ।
\v 24 तिनू दूसो के बाद तेसकी घोरवाली इलीशिबा सोज गोइ; ओरो पांच बीने तोड़ी आपी के तिए ऐजो बोलयो छिपायो राखो,।
\v 25 आदमी मुझदा मेरा अपमान दूर कोरणो के लिए,प्रभु ए इन्‍ही दूसो मे आपणी महिमा राखयो मेरे लिए एशणो कियु।
\v 26 छोठे बीने ही परमेश्‍वर की ओरो दा जिब्राईल स्‍वर्गदूत गलील के नासरत गांव में ।
\v 27 एक कुंवारी के दोरे ओटा जिन्‍हों की सगाई युसुफ नाओ दाउद के घोरे एकी आदमी यरी ओए रोए थी तिन्‍हों कुंवारी को नाओ मरियम थियु ।
\v 28 स्‍वर्गदूते तिन्‍हो दोरे भीतरे आयो बोलो आनन्‍द ओरो जय तेरी हो जियो पेदी परमेश्‍वर का अनुग्रह ओसो प्रभु तेरे साथी ओसो ।
\v 29 सै एसी वचनो सै बहुते डोर गोई, ओरो सोचदी लागी कि एजी केशणी बात ओसो ?
\v 30 स्‍वर्गदूते तिन्‍हो बोलो 'हे मरियम, डोरया नी, जितु परमेश्‍वर का अनुग्रह तो पेंदी ओसो
\v 31 देख तू सोजदी, ओरो तेरे एक बेटा होंदा, तू तेसको नाओ यीशू राखया
\v 32 सै महान होंदा ओरो परमप्रधान का बेटा कहलादा ओरो प्रभु परमेश्‍वर तेसके पिता दाउद का सारा अधिकार तेसी देंदा
\v 33 ओरो सै याकूब के घराने पेदी हमेशा राज्‍य कोरदा ओरो तेसके राज्‍य का अन्‍त ना होंदा
\v 34 मरियमे स्‍वर्गदूतवा दू पूछू एजो केशे होदो ओउ तो तेसी आदमी जाणू भी आथी ना ।"
\v 35 स्‍वर्गदूते तिनहो उतर दिया ,“पवितर आत्‍मा तू पेदी उतोरदा ओर परमप्रधान की छाओ तोओ पेदी ओरो सै जू पवितर उत्‍पन्‍न होंदा परमेश्‍वर का बेटा कहलादा ।
\v 36 ओरो देख तेरी पीडी इलीशिबा के भी बुढापें मे बेटा होने वाला है ओरो सैजी जू बांझ कहलाओ तिन्‍हो का छोठा बीना ओसो ।
\v 37 चाहे जू वचन परमेश्‍वरे की ओरो दा ओउ सै झूठा ना ओउ ।
\v 38 मरियमे बोलो देख मे प्रभु की दासी ओसो मुखे तेरे वचन के अनुसार चेइ।” तोबै स्‍वर्गदूत तिन्‍हो दोरे दा ओट गोआ
\v 39 तिन्‍ही दूसो दी मरियम उबी बिजयो ताउली पाहडी देशो दी जू यहूदा का एक गांव ओसो ।
\v 40 ओरो जकरयाह के गोरे ओटयो इलीशिबा को नमस्‍ते की
\v 41 ओरो तेही इलीशिबा मरियम की नमस्‍ते शुणयो तोबै ही तिहो के पेटो दा बोच्‍चा उछला ओरो इलीशिबा पवितर आत्‍मा सै पूरी होए गोए ।
\v 42 ओरो तिन्‍हे जोर सै चिल्‍लाओ बोलो तू लडकी मुझदी धन्‍य ओसो ओरो तेरे पेट का फल भी धन्‍य ओसो;।
\v 43 एजा अनुग्रह मुखे कोके दा आउआ कि मेरे प्रभु की मा मेरे दोरे आई?
\v 44 देख जोलो तोए नमस्‍ते शुणियु तोलोही मेरे पेटो दा बोच्‍चा होसयो उछलदा लागा
\v 45 धन्‍य ओसो जिनये विश्‍वास किया कि जूजी बातो प्रभुए बोली सैजी पूरी होदी; ”
\v 46 तोबै मरियमे बोलो मेरा प्राण प्रभु की सैवा कोरदा ।
\v 47 ओरो मेरी आत्‍मा मेरे उध्‍दार कोरणे वाले परमेश्‍वरे सै खुशी होदी।
\v 48 चाहे तिन्‍हे आपणी दासी की दीनता पेदीं नजर राए पाए ओरो देखो एलो दोउबे युग युग के सारे लोग मुखे ध्‍नय कहेंदे
\v 49 ओरो तेने जू शकितमान ओसो मेरे लिए बोडे बोडे काम राए कोए तेसको नाओ पवित्र ओसो ।
\v 50 ओरो तेसकी दोया जू तेसदे डोरो ओसो पीडी सै पीडी तोड़ी बोणी रोउ ।
\v 51 ओरो तेने आपणी शोकति दिखाई ओरो जू आपी के बोडो समझो थिऐ तिन्‍ही आणडे पाणडे कोर दिए ।
\v 52 ओरो तेने जोर वाले के तिनके जगह पेदी ओटाए दिए ओरो जू गरीब थिऐ तिन्‍ही ऊंचे किए ।
\v 53 तेने भूखो के आच्‍छे खाणो लेइ छोकोइ दिए ओरो धनवानो के शूके हाथ निकाल दिए
\v 54 तेने आपणे सैवको इसयाएलियो को सम्‍भाल दिए कि सै आपणी दया याद राखो ।
\v 55 जू अब्राहम ओरो तेसके वंशज पेदी सोदा रोदी, जू तेने हमारे बापू दादा राए थिउ बोलो
\v 56 मरियम कम सै कम तीन बीने तेसके साथी रोएयो आपणे गोरो ओट गोए
\v 57 तोबै इलीशिबा के सूजणो का सोमय पूरा ओए गोआ ओरो तिन्‍हे एकी बेटे के जन्‍म दिया
\v 58 तिन्‍हो के पडोसी ओरो तिन्‍हों के परिवार वाले एजो शोणयो कि प्रभु तिन्‍हो पेदी दया राए कोरी तिन्‍हो के साथी जोश्‍न मोनूउआ ।
\v 59 ओरो एशे हो कि आठवे दूसै सै बइए का खतना कोरदे आउए ओरो तेसको नाओ तेसके बापू जकरयाह राखदे लागे ।
\v 60 इयो बातो पेदी तियो माए बोलो ना एसको नाओ यूहना ओणो चाइए
\v 61 तिन्‍हिये तिन्‍हो बोलो कि तेरे परिवारो मुझदो कोसकुइ ना आथी एजो नाओ
\v 62 तोबै तिनये तेसके बापू पूछू कि तू तेसको नाओ का राखणो चाए ।
\v 63 तेने लिखणे की पाटी पेदी लिख दियु एसको नाओ यूहना ओसो ।
\v 64 तोबै तेसको मुह ओर जीभ तावली खोल गोए ओरो सै बोलयो परमेश्‍वरे का धन्‍यवाद कोरदा लागा ।
\v 65 तेसके उडोणे पुडोणे रोहणे वाले पेदी डोर छाय गोआ ओरो इनही सोबे बातो की चोरचा यहूदियो के के सारे देशो दी फोएली गोए
\v 66 ओरो सोबीए शोणयो आपणे आपणे मोनो दो सूचू एजा बइआ केशणा ओसो? चाहे प्रभु का हाथ तेसपेदी ओसो
\v 67 तेसका बापू जकरयाह पवित्र आत्‍मा सै बोर गोआ ओरो भविष्‍यवाणी कोरदा लागा
\v 68 प्रभु इसयाएलियो का परमेश्‍वर धन्‍य ओसो चाहे तेने आपणे लोगो पेदी नोजर राखयो तिनका छुटकारा राए कोरी
\v 69 ओरो आपणे सैवके दाउद के घोरे हमारे लिए एक उध्‍दार का दवार राए खोली
\v 70 जेशणो तेणे आपणे पवितर भविष्‍यद्‍क्‍ताओ के दवारा जू जगत के शुरुआत सै ओसो बोली राए थिउ ।
\v 71 ओरो हमारे दुश्‍मोनो सै ओरो हमारे सोबे बैरियो के हाथो सै हमारा उध्‍दार कोर राए ।
\v 72 कि हमारे दादा परदादा पेदी तोरस कोरेबा आपणी पवितर वाचा के याद कोरो ।
\v 73 ओरो सैजी कोसम जू हमारे बापू अब्राहम वरी राए थी खाए ।
\v 74 कि सै आमू एजो देदा कि आमूए आपणे दुश्‍मनो के हाथो सै छोटयो
\v 75 तेसके सामणे पवित्रता ओरो धारमिकता सै जीवन ना डोरयो तेसकी सैवा कोरदे रोहो
\v 76 ओरो तू हे बालक परमप्रधान का भविष्‍यद्‍क्‍ता कोएलादा चाहे तू प्रभु का रास्‍ता तैयार कोरेबा तेसके ओगोणियो चालो
\v 77 कि तिन्‍ही लोगो के उध्‍दार के बारे मे बोलो जू तिनके पापो की शमा सै तिनही भेटी जाओ
\v 78 एजो हमारे परमेश्‍वरे की तिनहो बडी करुणा सै होदो जिनहो के वजह सै आमू के जिशो के रोशनी का प्रभाव पोडो ।
\v 79 कि इनारे ओरो मोरयोदे की छाया मे बोठणो वाले के रोश्‍णी मिलो ओरो हमारे लातो के खुशी के मारग मे सीधे चोलाओ
\v 80 ओरो सैजा बेइआ बोढयो आत्‍मा दा जोरवान ओए गोआ ओरो इस्याएल पेदी देखिणो के बादसै जंगलो दा रोआ
\c 2
\p
\v 1 इन्‍ही दूसो दो ओगुस्‍तुस कैसर की ओर दी एजी बत निकली की सोबी लोगो के नाव लिखे जाए
\v 2 एजी पहली नाव लिखाई तोलो शुरु ओए जोलो क्‍विरिनियुस सीरिया का राज थिया
\v 3 सोबे लोग नाव लिखादे आपणे आपणे गाँवदे होटे
\v 4 ओरो दाउद भी इथु कि कि सै दाउद के घराने ओरो वंशो का थिया गलील के नासरत गाँव सै यहूदिया दा दाउद के गाँव बैतलहम दाओटा
\v 5 कि आपणी गोरवाली मरियम के साथी जू सुजणो पेदी थी नाव लिखवुए ।
\v 6 तिनके तिथे रोहदे रोहदे सुजणो के दूस पूरे ओए गोए
\v 7 ओरो तिए आपणे आगले बेटे जन्‍म दिया ओरो तेसी कपडे दा लोपेटयो शालो पूडा राखा चाहे तिनके तितेशी जोगह नी थी
\v 8 ओरो तेसी देशो दे किशे गडरिये थिऐ जू राती के मोदानो पूडे रोउ थिऐ ओरो आपणे भेड बकरी का ध्‍यान राखो थिऐ
\v 9 ओरो प्रभु का एक दूत तैसके दोरे आएयो खोडा ओआ ओरो प्रभु की तेज रोशनी तिनपेदी चोमकी ओरो सै बहुते डोरे
\v 10 तोबै स्‍वर्गदूते तिनी बोलो डोरया नी ओरो देखो ओउ तुओएक बडी बात शुडुउ जू सोबी लोगो के लिए ओसो ।
\v 11 कि एलो दाउद के गांव दा तोहारे लिए एक उध्‍दारक्‍रता जोन्‍म लोए राए ओरो एजा ही मसीह प्रभु ओसो ।
\v 12 ओरो एसका तोहारे लिए एजा पोता होदा कि तुए एकी बईआ के कोदडे दा लोपटयो दा पादे ओरो शालो पूडा पोडयो दा देखदे
\v 13 तोबै एकदम तेसी स्‍वर्गदूतो के साथी बहुते स्‍वर्गदूत परमेश्‍वर के गीत ओरो एजो बोलदे लागे
\v 14 आकाशो दी परमेश्‍वर की महिमा ओरो धरती दी जू तिनही आदमी यरी खुश ओसो शान्‍ति मिलो
\v 15 तोबै स्‍वर्गदूत तिनके दोरे दे स्‍वर्ग के ओटे तो गडेरिये आपस मे पूछू चालो आमुए बेतलहम जाऐबा जू एजी बात ओए रोए ओरो जिओ प्रभु आमू के बताए राए देखूगे ।
\v 16 ओरो सै तावले ओटयो मरियम ओर यसुफ को शालो दा ओरो तेसी बइआ को पोडयोदा देखा
\v 17 इनही देखयो तिनये सैजी बात जू एसी बइआ के बारे मे तिनही राए थी बोली देखी गोए
\v 18 ओरो सोबे शुनणो के बाद तिनही बातो सै जू गडरियों तिनही बूली डोर गोए
\v 19 पोरो मरियम एजी बातो आपणे मोनो दी राखयो सोचदी लागी ।
\v 20 ओरो गडेरिये जेशे तिनही बोल राए थू तेशणो सोबे शोणयो ओरो देखयो परमेश्‍वर की महिमा ओर गीत गायो पाछू ओट गोए
\v 21 जोबे आठ दूस पूरे ओए ओरो तेसके खतने का सोमय आउआ तो तेसको नाव यीशु राखी गो जू स्वर्गते तेसके पेटो दा आणे सै पहले बोल राए थिउ ।
\v 22 जोबे मूसा के नियम के द्‍वारे तेसके शुध्‍द होणो के दूस पूरे उए तो तिनये तेसी यरुशलेम लेए गोए कि प्रभु के सामणे लाओ ।
\v 23 जेशणो कि प्रभु के नियमो दो राए लिखीहोर एक बोडा बेटा प्रभु के सामणे पवितर ठोहरो ।
\v 24 ओरो प्रभु के नियम के अनुसार पडुको का एक जोडा या कबूतरो के दो बोच्‍चे लायो बलिदान कोरो
\v 25 यरुशलेमो दा शमौण नाओ का एक आदमी थिया ओरो सैजा आदमी धमी ओरो ठोगडा थिया ओरो इस्याएलियो की शानित के बारे मे बोलो थिया ओरो पवितर आत्‍मा तेसपेदी रोउथिया ।
\v 26 ओरो पवितर आत्‍मा के दवारा तेसपेदी देखिया जोलो तोड़ी सै प्रभु के मसीह के देखा नी तोलो तोड़ी सै मोरदा ना ।
\v 27 वह आत्‍मा के शिकाणो सै मदिरो दा आउआ ओरो जोबे मा बापू तेसी बइआ यीशु के भीतरे लउआ कि तेसके लिए नियम की रीति के अनुसार कोरो
\v 28 तोबै तेने तेसी आपणे होगटे दा लिया ओरो परमेश्‍वर का धन्‍यवाद देदे बोलो
\v 29 हे गुरु एबे तू आपणे दासो के आपणे वचन के अनुसार विदा कोर दे
\v 30 चाहे मेरी आखे तेरे उध्‍दार के देख दिया ।
\v 31 जेसी तोए सोबी देशो के लोगो के सामणे तैयार कोर राए
\v 32 कि सै अन्‍य जातियो के रोशनी देणे के लिए पयाशो ओरो तेरे गरीब लोग इस्याएलकी महिमा हो
\v 33 तेसका बापू ओर तेसकी मा इयो बातो शोणयो जू तिनके बारे मे बोलो थिऐ सै डोरो थिऐ
\v 34 तोबै शमोने तिनही आशीष देयो तेसके मा मरियमो बोलो देख सै तो इस्याएल मे बहुतो के गिननो ओरो उठने के लिए ओरो एक एशणा निशान होणो के लिए ठोहरदा जेसके बारे मे बातो कोरी जादी
\v 35 ओरो तेरा शरीर भी तलवार सै आणा पाणा छिद जादा इससै बहुतो के ह्रदयो के विचार बोदली जादे
\v 36 अशेर के पीडी मुझदी हनाह नामक फनूएल की बेटी एक भविष्‍यद्‍क्‍त थी सै बहुत ही बूढी थी ओरो शादी होणो के बाद सै सात सालो तोढी आपणे गोरवाले री रोए सै
\v 37 ओरो सै चौरासी सालो दौडी विधवा रोए ओरो मदिरो के ना छोडो थी परो उपवास ओरो प्राथ्ना कोरेबा रात दूस उपासना कोरो थी ।
\v 38 ओरो सै तिनहो सोमय तिते आयो प्रभु का ध्‍नयवाद कोरदी लागी ओरो तिनही सोबी सै जू यरुश्‍लेम के छुटकारे के बारे मे याद कोरो थिऐ तेसी बइए के बारे मे बातो कोरदे लागे
\v 39 जोबे सै प्रभु के नियम के अनुसार सोब कुछ पुरु होए जालो तो गलील मे आपणे गाँव नासरत के दूजालियो ओट गोए
\v 40 ओरो बइआ बोढा ओरो जोरवान होआ ओरो बुधि दा बोढा ओरो परमेश्‍वर का अनुग्रह तेस पेदी थिया
\v 41 तेसके मा बापू हर साल फसह के त्‍यौहारो मुजी यरुशलेम जाय कोरो थिऐ
\v 42 जोबे यीशु बारोही सालो का हुआ तो सै त्‍यौहारो की रीति के अनुसार यरुशलेम के ओटे
\v 43 जोबे सै तिनही दूसो के पूरे कोरेबा पाछू आदे लागे तो बइआ यीशु यरुशलेम दा रोए गोआ ओरो तेसके मा बापू एजो ना जाणो थिऐ
\v 44 सै एजो समझयो कि सै ओकी लोगो के साथी होदा एकी दूसो का पडाव निकली गोवा ओरो सै तेसिके आपणे गोरे ओरो जाण पोहचाण वालो मुझी ढूढदे लागे
\v 45 पोरो जोबे यीशु ना मिली तो यरुशलेम के पाछू होटे
\v 46 ओर तीन दूसो के बाद तिनये तेसै मदिरो दा उपदेशको के बीच मे बोठयोदा तिनकी शोणयो ओरो तिनियादे पुछदे हुए पउआ
\v 47 जिशे लोगे शोण लोएथिउ सै सोबे तेसके सोमझ ओरो तैसके सोवालवादे डोर रोए थिऐ
\v 48 तोबै सै तैसी देखयो डोर गोए ओरो तेसकी माए तेसी बोलो हे बेटा तूए आमूअरी एशे काए कियु देख तेरा बापू ओरो ओउ कोलेश सै तोखे ढूढदे लागे ?
\v 49 तेने तिनही बोलो तुए मुखे काए लोए थिया ढूढी ? काए जाणो ना तुए कि मुखे आपणेबापू के गोरे होणो जरुरी ओसो ?
\v 50 पोरो जू बात तेने तिनही बोली तिनिहे तैसै सोमझी ना
\v 51 तौबे सै तेसके साथे हौटा ओर नासरत दा आउआ ओरो तिनके कशाव दा रोआ ओरो तैसके माए एजी बातो आपणे मोनो दी राखी ।
\v 52 ओरो यीशु बुधि ओर शरीरो दा ओरो परमेश्‍वर ओरो मनुष्‍यो के अनुग्रहो दा बोढदा गोआ ।
\c 3
\p
\v 1 तिबिरिरुस कैसर के राज्‍यो के पोद्रहवे सालो दे जोबे पुन्‍तियुस पिलातुस यहूदियो का राजा थिया ओरो गांव दा हेरोदेस इतूरैया ओरो त्रखोनीतिस मे तैसका भाई फिलिप्‍पुस ओरो अबिलेने दा लिसानियास चौथाई के राजा थिऐ
\v 2 ओरो जोबे ह्‍ना कैफा महायाजक थिऐ तोलो दूसै परमेश्‍वरो का वचन जोंगलो पूडा जकरयाह का बेटा यूहना के दोरे अउआ
\v 3 सै यरदन के आणोडे पाणोडे के सोबी देशो दा जाऐबा पापो की‌‌‌ शमा के लिए मन फिराव का बपतिस्‍मा का प्रचार कोरो थिया
\v 4 जैशे यशायाह भविष्‍यद्‍क्‍ता के बुलिए वचन किताबो दे लिखिए “जंगलो पूडा एकी आवाज देणे वाले का शब्‍द होए रोआ प्रभु की बाट तैयार कोरो तैसकी बातो शुणो
\v 5 होर एक बाट भोर जाओदी ओर होर एक पहाड ओरो धरती धैने ओए जादी ओरो जू बांगा ओसो सै सीधा ओरो जू उदा उबा ओसो सै सीधी बाट बोडदी
\v 6 ओरो हर आदमी परमेश्‍वर के उध्‍दार को देखदा ।”
\v 7 जू भीड की भीड तेसयादी बपतिस्‍मा लोदे आउ थिऐ तिनी सै बोलो थिया “ हे सांपो के बोच्‍चो तुहों कुणे बोलो आणेवाले गुस्‍सै सै दोउडो ।
\v 8 ओरो मन फिराव के लायक फोल तो लाओ ओरो आपणे आपणे मनो दो एजो नी सोचया कि हमारा बापू अब्राहम ओसो चाहे ओउ तुओ बुलु कि परमेश्‍वर इन्‍ही पथ्‍तरो सै अब्राहम के लिए बोच्‍चा पोएदा ना कोरदा ।
\v 9 एबे कुल्‍हाडी पेडो की जोडो पेदी ओसो ओरो जू जू पेड आछ्‍छा फोल ना लाओ सै कोट जादा ओर आगी मुझी जोल जादां
\v 10 तोबै लोगे तैसी पूछु “ तो हामुए का कोरु?
\v 11 तैने तैसै उतर दिया "जैसया दो कुरते ओसो ओरो तेसके जेसया आथी ना बांट दोउ ओरो जैसया खाणो ओसो सै भी एशकेइ कोरो ।"
\v 12 महसूल लेणे वाले भी बपतिस्‍मा लोदे आए ओरो तैसी पूछू “हे गुरु आमुए का कोरु
\v 13 तैने तैसै बौलो “जू तौहारे लिए ठोहराए राए तिदू जादा ना लोया ।”
\v 14 सिपाहिए भी तैसया दो एजौ पूछू आमूए का कोरु तैने तिनी बोलो कोसी पेदी इलजाम नी लाए ओरो ना झूठा दोष लाए ओरो आपणे रुपये पेदीं खुशी रोया
\v 15 तोबै लोग आस लगायो ओरो आपणे आपणे मनोउदू यूहना के बारे मे सुचु कि एजा ही मसीह तोना ओसो ।
\v 16 तो यूहना तिनही बोलो ओउ तो तुओ पाणी सै बपितस्‍मा देदा पोरो सै आण वाला जू मुदा भी महान ओसो ओउ एसी लायक भी आथी ना कि तेसकी जूते की तोणयारी खोल दियु सै तुहो पवितर आत्‍मा ओरो आगी लेइ बपतिस्‍मा देदा
\v 17 तेसका काम तेसके हाथो दाए ओरो सै आपणो खोलयाण आच्‍छी तोरह सै साफ कोरो ओरो गेहु आपणे डोबो कोरो पोरो भूसो सै आगी मुझी जू कोलोइ भी हिशो ना जोलाय देदा
\v 18 ओरो सै बहुती सी शिकशा देययो लोगो के सुसमाचार शुणायो ।
\v 19 पोरो जोबे तेने चौथाई के राजा हेरोदेस को तेसके भाई फिलिप्‍पुस की गोरवाली हेरोदियास के बारे मे ओरो सोबे ब्‍यभिचार के बारे मुझी जू तिनहे कोरी राए थिऐ तिनही बतुउ ।
\v 20 तो हेरोदेसै तेनही सोबी सै बोढयो एजा ब्‍यबभिचार कोर राए कि यूहना के जेलो पूडा डाल दोओ ।
\v 21 जोबे सोबी लोगे बपतिस्‍मा लोआ ओरो यीशु भी बपतिस्‍मा लोयो प्राथ्ना कोर लोए थी तो आकाश खुल गो ।
\v 22 ओर पवितर आत्‍मा शरीर के रुप दा कबूतर के सोमान तेसपेदी उतरा ओरो एजी बात ओए " तू मेरा प्‍यारा बेटा ओसो ओउ तोदा खुश ओसो ।
\v 23 जोबे यीशु आपी बोतादा लागा तो सै तीशी सालो का थिया सै युसुफ का बेटा थिया सै सै एली थिया
\v 24 ओरो सै मतात् का ओरो सै लेवी का ओरो सै मलकी का ओरो सै यना का ओरो सै युसुफ का
\v 25 ओरो सै मतित्याह का ओरो सै आमोस का ओरो सै नहूम का ओरो सै असल्‍याह का ओरो सै नोगह का
\v 26 ओर सै मात का ओरो सै मतित्‍याह का ओरो सै शिमी का ओरो सै योसैख का ओरो सै योदाह का
\v 27 ओरो सै यूहना का ओरो सै रेसा का ओरो सै जरुब्‍बाबिल का ओरो सै शालतियेल का ओरो सै नेरी का
\v 28 ओरो सै मलकी का ओरो सै अदी का ओरो सै कोसाम का ओरो सै इलमोदाम का ओरो सै इर का
\v 29 ओरो सै येशु का ओरो सै इलाजार का ओरो सै योरीम का ओरो सै मताम का ओरो सै लेवी का
\v 30 ओरो सै शमौन का ओरो सै यहूदाह का ओरो सै युसुफ का ओरो सै योनान का ओरो सै इलकायीम का
\v 31 ओरो सै मलयाह का ओरो सै मिनाह का ओरो सै मतता का ओरो सै नातान का ओरो सै दाउद का
\v 32 ओरो सै यिशै का ओरो सै ओबेद का ओरो सै बोअज का ओरो सै सलमोन का ओरो सै नहशोन का
\v 33 ओरो सै अम्‍मीनादाब का ओरो सै अरनी का ओरो सै हि्सोन का ओरो सै फिरिस का ओरो सै यहूदाह का
\v 34 ओरो सै याकूब का ओरो सै इसहाक का ओरो सै अब्राहमो का ओरो सै तिरह का ओरो सै नाहोर का
\v 35 ओरो सै सरुग का ओरो सै रऊ का ओरो सै फिलिग का ओरो सै एबिर का ओरो सै शिलह का
\v 36 ओरो सै केनान का ओरो सै अरफशद का ओरो सै शेम का ओरो सै नूह का ओरो सै लिमिक का
\v 37 ओरो सै मथुशिलह का ओरो सै हनोक का ओरो सै यिरिद का ओरो सै महललेल का ओरो सै केनान का
\v 38 ओरो सै एनोश का ओरो सै शेत का ओरो सै आदम का ओरो सै परमेश्‍वर का बेटा थिया ।
\c 4
\p
\v 1 तोबै यीशु पवितर आत्‍मा दा भोरयो यरदन दा अउआ ओरो चालीश दूसो तोड़ी आत्‍मा के शिकाणो दा जंगलो पूडा फिरदा रोआ
\v 2 ओरो शैताने तेसकी पोरिकशा कोरदा रोआ तिनही दूसो दो तेने किछ ना खायी ओरो जोबे सैजे दूस पूरे होए गोए तोबै तेसी भूख लागी
\v 3 तोबै शैताने तेसी बालो "ओगर तू पोरमेश्वर का बेटा ओसो तो एसी पाथ्तरो बोल कि रोटी बोण जा ”।
\v 4 यीशुए तेसी ऊतर दिया आदमी खाली रोटी ही दा बोच ना सोको ”।
\v 5 तोबै शैतान तेसी लोए गोआ ओरो तेसी चोट ही धोरती के सारे बोडे बोडे गांव दिखउए ।
\v 6 ओरो तेसी बोलो ओउ तोखे एजा सारा अधिकार ओरो एजी सारी चीजो तोखे दे देदा, चाए सै सोबे मुखे राए दे ओरो जेसी चहुंए ओउ तेसीके देए दोउ
\v 7 ओरो जे तू मोखे नोमोस्‍ते कोरे तो एजो सोबे तोखे मिल जादों
\v 8 यीशुए तेसी उतर दिया तू प्रभु आपणे पोरमेश्वर के ही नोमस्‍ते कोरेबा ओरो तेसकी ही मोहिमा कोरेबा कोरेबा ।
\v 9 तोबै सै तेसी यरुशलेम लोए गोआ मोदिरो के कूणे पेदी खोडा कोरेबा, ओरो तेसी बोलो ओगर तू पोरमेश्वर का बेटा ओसो तो आपी के इतेदा दा उदा रिणोयदे ।
\v 10 ओरो लिख राए “ कि सै तो पाढें आपडे स्‍वर्गदूतो के छाडदा कि सी तेरी रोखवाली कोरो ।
\v 11 ओरो सै तोखे हाथो ही हाथो दा टिपो एशे नी ओऊ चेई कि तेरे लातो दा डेस नी लागो
\v 12 यीशु ऐ तेसीके ऊतर दिया “कि एजो भी बोल राए कि तू आपणे पोरमेश्वर की पोरिकशा नी लोया ”
\v 13 तोबै शैताने सोबे पोरिकशा कोरेबा, तोबै ऐगोडी तेसके दोरे दा आगु ओटा ।
\v 14 तोबै यीशु आत्‍मा की साम्रथ दा भोरयो गांव दा आउआ ओरो तेसकी चोरचा उडोढे पुडोढे के सोबी देशो दी फोएल गोए
\v 15 सै तिनके आराधनालयो पूडा तिनही बोलया कोरो थिया ओरो सोबे तैसकी तारीफ कोरो थिऐ
\v 16 तोबै सै नासरत दा आउआ जिते सै नाडडे दा बोडा ओआ ओरो अपणी नियम के अनुसार आऱमो के दूसो आराधनालयो दा जाऐबा पोडनो के लिए खोडा ओआ ।
\v 17 यशायाह भविष्‍यद्‍क्‍ता की किताब तैसी दी ओरो तेने किताब खोलयौ सैजी जोगोह निकाली जिथे सैजौ राए थिउ लिखू
\v 18 प्रभु का आतमा मुए पेदी ओसो ओरो तेने कंगालो के सुसमाचार शुणणो के लिए मेरा अभिषेक कोर राए ओरो मुखे इथु राए छाडी कि ओउ बानणौ वाले के लिए छुटकारे का ओरो आंधे के रोशणी पाणे का सुसमाचार प्रचार कोरु ओर दोबाए दे को बचउ
\v 19 ओरो प्रभु के खुशी रोहणो के सालो का प्रचार कोरु ।
\v 20 तोबै तेने किताब बोन्‍द कोर दी ओर सैवक के हाथो दी देदी ओरो बोठ गोआ ओरो आराधनालय के सोबी लोगे की नोजोर तेस पेदी थी ।
\v 21 तोबै तेने तिनु बोलो एलो ही एजी बात तोहारे सामणे पूरी ओए गोए
\v 22 सोबीए तेसी सरांहा ओरो जू अनुग्रह की बातो तेसके मुंह सै निकलो थी तिदे डोरे सै ओरो बोलदे लागे " कि एजा यसुफ का बेटा तोना?
\v 23 तेने तिनही बोलो ,“तुहें मुह पेदीं एजी कहावत जरुर बोलदे कि हे डाक्‍टर, आपी के ठीक कोर जू किछे आमुए शोण राए कि कफरनहूम मे कोर राए तिथु इते आपणै देशो दो भी कोर ।
\v 24 ओरो तेने बोलो ओउ तुअआ साचो बुलु कि कुणये भी भविष्‍यद्‍क्‍ता आपणै देशो दा मान समान ना पाओ
\v 25 ओउ तुओ साचो बुलु कि एलियाह के दूसौ दो जोलो साढे तीन सालो तोड़ी बादल बोद रोउ ओर तो ओर पोरो सारे दशो दा बहुता ओकाल पोडा, तो इस्याएल दी बहुती मुसीबतो थी ।
\v 26 पोरो एल्‍लियाह तिन मुझदा कोसी के दोरे ना छाडी, बेइस सैदा के सारफत दा एकी बिधवा के दोरे छाडा ।
\v 27 ओरो एलीशा भविष्‍यद्‍क्‍ता के सोमय इस्याएल दे बहुते कोढी थिऐ, पोरो सीरियावासी नामान के छोडयो तिन मुझदा कुणिये भी ठीक ना ओइ ।
\v 28 एजी बातो शोणयो केइ जिशे आराधनालय मुजी थिऐ, सोबे गुस्‍सै दे होए गोए ।
\v 29 ओरो उबे बिजयो तेसिके गांव पेशा बाहरे निकाला, ओरो जेसी पहाडो पेदी तिनका गाँव बोसयो दा थिया तितकी चुटियो पेदी लेए गोए कि तेसी तिते दा उदा रिडोय दो ।
\v 30 पोरो सै तिनके दोरे दा उबा बिजयो आगु ओट गोआ
\v 31 तोबै सै गोली पेशा कफरनहूहम गाँव के आटा, ओरो सब्‍त के दूसै लोगो के उपदेश देयो
\v 32 सै एसके उपदेशो सै डोर गोए चाहे तेसका वचन मानणो जूगा थिया
\v 33 आराधनालय दा एक आदमी थिया जिसदी अशुध्‍द आत्‍मा थी सै जोर सै लेलयायो बोलो ,
\v 34 हे यीशु नासरी आमु तोहारी का काम? काए तू आमूके नाश कोरदा रोआ आए ? ओउ तोखे जाणूए कि तू कूण ओसो ? तू परमेश्‍वर का पवितर आदमी ओसो ।"
\v 35 यीशु तेसी लेलयायो बोलो चुपी रोह ओरो एसपेशी निकली जा तोबै दुष्‍ट आत्‍मा तसके बीचो बीच पोटकयो तेसी बिना नुकसान किए तेसपेशी निकली गोए
\v 36 इथु बातो पेदी बोबे डोर गोए ओऱो सै आपस मुझी पुछदे लागे एजा केशणा वचण ओसो ? ओरो एजा अधिकार ओरो सामथ्‍य के साथी अशुध्‍द आत्‍मओ के आगया देओ ओरो सै निकली जाओ
\v 37 ओरो एशकेइ चारो डोबो तेसकी चरचा होदी लागी ।
\v 38 तोबै सै आराधनालय दा उबा बिजयो शमौन के घोरे ओटा शमौन के सास के बुखार रोआ थिया चोढा, ओरो तेने तिन्‍हो के लिए तेसया दी विणती कोरी
\v 39 तेने तिनहो के नोजदीक खोडे होअयो बुखारो के डांटो ओरो बुखार ठीक ओए गोआ ओरो सै तावली उबी बीजयो तिनकी सैवा मोदद कोरदी लागी
\v 40 सूरज डूबणो के सोमय, जिण जिण के इथे लोग नाना प्रकार की बीमारियो दे रोए थिऐ पोडी, सै सोबी के तेसके दोरे लाए दिए, ओरो तेने एकी एकी पेदी हाथ राखयो के ठीक कोर दिए ।
\v 41 ओरो दुष्‍ट आत्‍माएं जू लेलयायो बोलो थी “तू परमेश्‍वर का बेटा ओसो,” बहुतो पेशी होट गोइ पोरो सै तिनही डांटयो ओरो बोलणो नी देवं थिया चाहे सै नाणो थी कि सै मसीह ओसो ।
\v 42 जोबे दूस अउ तो सै निकलयो एकी सुनसानी जोगह दाओटा ओरो भीडो की भीड तेसी के ढूढदे हुए तेसके दोरे आई, ओरो तेसीके रोकदे लागे कि तू अमारे दोरे दा नी जाया
\v 43 परो तेने तिनही बोलो,“ मुखे ओकी नोगरो दो भी पोरमेश्वर का राज्‍य का सुसमाचार शुणाणा जरुरी ओसो चाहे ओउ इसी के लिए रोआ आ॥”
\v 44 ओरो सै गोलियो के आराधनालयो पूडा प्रचार कोरदा रोआ ।
\c 5
\p
\v 1 जोबे भीड परमेश्‍वर का वचन शुणणो के लिए तेस पेदीं गिर पोडो थी ओरो सै गनेसरत की झील के किनारे खोडा थिया, तो एशे हो।
\v 2 कि तेने झील के किनारे दो किशती लागोइ दी देखी ओरो मछुवारे तिन पेदी उतरयो जाल लो थिउ धोए ।
\v 3 तिन्‍हो नावो मुझदी एकी पोर जू शमौन की थी चोढयो तेने तेसै विणती कोरी कि किनारे दी होटय दे तोबै सै नाव पेदी तिन्‍ही बोतादा लागा ।
\v 4 जोबे तेने बातो कोर पेइ तो शमौन के बोलो,“ डूगें दा चाल, ओरो मछली पाकडनो के लिए आपणो जाल डाल ।
\v 5 शमौन ए तेसी उतर दिया,“ हे गुरु, आमुए सारी रात बोरी कोशिश कोरी पोर किछ ना पाई: तोबै भी तेरे कहणे सै ओउ जाल डालदा ।”
\v 6 जोबे तिनये एशे कोरो तो बहुती माछली घेर दी ओरो तिनके जाल फाटदे लागे ।
\v 7 इथ पेदी तिनये आपणे दोस्‍तो के जू ओकी नाव पेदी थिऐ बोलो तिनी आयो हमारी सहायता कोरो परो तिनयर आयो दूइने किश्‍ती बोर दी कि सै डूबदी लागी ।
\v 8 एजो देखयो शमौन पोतरस यीशु के लातो पेदी पोडयो बोलो,“ हे प्रभु मेरे दोरे दा आगू जा, चाहे ओउ पापी आदमी ओसो ।"
\v 9 चाहे इशे माछली के पाकडने सै ओरो तेसके दोस्‍तो के बहुतो गोजोब लागो ।
\v 10 ओरो तेश केइ जबदी के बेटे ओरो यूहना के भी जू शमौन के साथी थिऐ डोर गोए तोबै यीशुए शमौन के बोलो,“ डोरया नी” एलदोउबा तू आदमी के जीवदा पाकोडदा रोहदा ।
\v 11 ओरो सै किश्‍ती किनारे पेदी लाए गोए ओरो सोबे छोडये तेसके पोछोडियो ओए गोए ।
\v 12 जोबे सै कोसी गाँव दा थिया तो तिते कोढ दा भोरयो एक आदमी आउआ, ओरो तेने यीशु के देखयो मुंह के बोल गिर गोआ ओरो विनती कोरी “ हे प्रभु ओगर तू चाहे तो तू मुखे शुध्‍द कोर सोके
\v 13 तेने हाथ बोढायो तेसी छुआ ओरो बोलो, “ओउ चउ कि तू शुध्‍द ओए जाए ”ओरो तेसका कोढ तुरन्‍त ओट गोआ ।
\v 14 तोबै तेने तेसी डोरायो बोलो,“कोसिया नी बोलया, पोरो जा आपी के याजक के दिखा ओरो आपणे शुध्‍द होणो के बारे मे जू किछे मूसा चढायो ठोहराय राए ओरो तितु चढा कि तिन पेदी गवाही हो।”
\v 15 पोरो तेसकी चोरचा ओरो भी फोलदी लागी ओरो भीड की भीड एसी शुणणो के लिए ओरो आपणी बीमारियो सै ठीक होणे के लिए कोठे ओए
\v 16 पोरो सै जंगलो दा एकेला जाऐबा प्रारथ्‍ना कोरेबा कोरो थिया ।
\v 17 एक दूस एशे हो कि तेने उपदेश देय लोआ थिया, ओरो फरीसी ओरो व्‍वस्‍थापक तिते बोठ रोए तिए जू गलील ओरो यहूदिया के होर एक गांव पेशा ओरो यरुशलेम दे आए रोए थिऐ, ओरो चंगा कोरणो के लिए प्रभु की सामथ्‍य तेसके साथी थी ।
\v 18 तेसी सोमय दे कई लोग एकी आदमी के जू लकवे का बीमारी थी, खाटो पेदी लउआ, सै तेसी भीतरो निणो ओरो यीशु के सामणे राखणो का उपाय ढूढ लोआ थिया ।
\v 19 पोरो जोबे भीड के कारण तेसी भीतरे नी लाए सोकी तो तिनये छोतो पेदी चोढयो ओरो छोत होटायो तेसी खाट समेत बीचो दा यीशु के सामणे राख दिया ।
\v 20 तेने तिनका विश्‍वास देखयो तेसी बोलो,“ हे पुरुष” तेरे पाप माफ होए गोए ।"
\v 21 तोबै शास्रतीइ ओरो फरीसी बोलदे लागे एजा कूण ओसो जू परमेश्‍वर की कोरो ? परमेश्‍वर के छोडयो कूण पाप शमा कोर सोको?
\v 22 यीशुए तिनके मोनो की बातो जाणयोतिनही बोलो,“ तुए आपणे मोनो दो का सुच लो ?
\v 23 सहज का ओसो? “ कि एजो बोलनो ‘तेरे पाप माफ होए गोए ’याएजो बोलनो उबा बीज ओरो चालया कोर’?
\v 24 पोरो तुए जाणो की आदमी का बेटा के धोरती पेदी पाप माफ कोरणे का भी अधिकार ओसो।” तेने तेसी लकवे के मोरिजो बोलो,“ ओउ तोखे बूलू, उबा बीज ओरो आपणी टाट तिपयो आपणे गोरे जा।”
\v 25 सै तावला तिनके सामणे बीजा ओरो जित पेदी सै सोत रोआ थिया तितु टिपयो परमेश्‍वर की मोहिमा कोरेबा आपणे गोरे ओट गोआ
\v 26 तोबै सोबे डोरे ओरो पोरमेश्वर की तारीफ कोरदे लागे ओरो बहुते डोरयो बोलदे लागे,“ एलो आमुए अनोखी बातो देख रेइ ।"
\v 27 इतके बाद सै बाहरे आउ ओरो लेवी नाव का एक चुंगी लोण वाला के चुंगी पेदी बोठयो दा देखा ओरो तेसी बोलो मेरे पोछोडियो ओए जा।"
\v 28 तोबै सै सै सोबे छोडयो उबा बीजा ओरो तेसके पोछोडियो होए गोआ
\v 29 तोबै लेवी आपणे गोरे तेसके लिए एक बोडा भोज दिया ओरो चंगी लोण वाले ओरो ओके भी जू तेसके साथी खाणो खादे रोए थिऐ बोठी एक बोडी भीड थी ।
\v 30 इथ पेदी फरीसी ओर तेसकी शास्‍तरी तेसके चेले के कुडकुडायो बोलो,“तू चुंगी लोण वाले ओरप पापी के साथी खाए पीए ?
\v 31 यीशुए तेसी उतर दिया,“ डाँक्‍टर आच्‍छे भोले लोगो के लिए नी, पोरो बीमारो के लिए जरुरी ओसो
\v 32 ओउ धमिओ के लिए नी पोरो पापी के मोन फिराने के लिए बुलादा आय रोआ ।
\v 33 तिनये तेसी बोलो,“ यूहना के चेले तो बराबर उपवास राखो ओरो प्रारथ्‍ना कोरेबा कोरो ,ओरो तेशकेइ फरीसियो केचेले भी पोरो तेरे चेले तो खाया पीया कोरो।"
\v 34 यीशुए तिनही बोलो,“ काए तूए बरातियो सै जोलो तोड़ी दूल्‍ला तिनके साथी रोउ उपवास कोरय सोको ?
\v 35 पोरो सैजे दूस आंदे,जोलो दूल्‍हा तिनयादा ओलोगहोदा तोबै सै तिनही दूसो दे उपवास कोरदे ?
\v 36 तेने तिनही एक ओका भी उदाहरण भी दिया,“ कुणिये आदमी नोए कोपडे मुझदा फाडयो पुराडे कोपडे दा दाग ना लाए सोको नही तो नोआ पोट जादा ओरो सै पुराणे कोपडेएरी मोएल ना खादा ।
\v 37 ओरो नोआ दाखरस पुराणे गोडयो दो ना भोरयो, नही तो नोआ दाखरस गोडोयो के फाडयो बोह जादा ओरो गोडे भी बेकार ओए जादे
\v 38 पोरो नोआ दाखरस नोए गोडे दा भोरणा चाहिए ।
\v 39 कुणिये आदमी पुराणे दाखरस पीयो नोआ ना चाहो पोरो सै बोलो कि पुराणा ही आच्‍छा ओसो ।”
\c 6
\p
\v 1 जोबे भीड परमेश्‍वर का वचन शुणणो के लिए तेस पेदीं गिर पोडो थी ओरो सै गनेसरत की झील के किनारे खोडा थिया, तो एशे हो।
\v 2 कि तेने झील के किनारे दो किशती लागोइ दी देखी ओरो मछुवारे तिन पेदी उतरयो जाल लो थिउ धोए ।
\v 3 तिन्‍हो नावो मुझदी एकी पोर जू शमौन की थी चोढयो तेने तेसै विणती कोरी कि किनारे दी होटय दे तोबै सै नाव पेदी तिन्‍ही बोतादा लागा ।
\v 4 जोबे तेने बातो कोर पेइ तो शमौन के बोलो,“ डूगें दा चाल, ओरो मछली पाकडनो के लिए आपणो जाल डाल ।
\v 5 शमौन ए तेसी उतर दिया,“ हे गुरु, आमुए सारी रात बोरी कोशिश कोरी पोर किछ ना पाई: तोबै भी तेरे कहणे सै ओउ जाल डालदा ।”
\v 6 जोबे तिनये एशे कोरो तो बहुती माछली घेर दी ओरो तिनके जाल फाटदे लागे ।
\v 7 इथ पेदी तिनये आपणे दोस्‍तो के जू ओकी नाव पेदी थिऐ बोलो तिनी आयो हमारी सहायता कोरो परो तिनयर आयो दूइने किश्‍ती बोर दी कि सै डूबदी लागी ।
\v 8 एजो देखयो शमौन पोतरस यीशु के लातो पेदी पोडयो बोलो,“ हे प्रभु मेरे दोरे दा आगू जा, चाहे ओउ पापी आदमी ओसो ।"
\v 9 चाहे इशे माछली के पाकडने सै ओरो तेसके दोस्‍तो के बहुतो गोजोब लागो ।
\v 10 ओरो तेश केइ जबदी के बेटे ओरो यूहना के भी जू शमौन के साथी थिऐ डोर गोए तोबै यीशुए शमौन के बोलो,“ डोरया नी” एलदोउबा तू आदमी के जीवदा पाकोडदा रोहदा ।
\v 11 ओरो सै किश्‍ती किनारे पेदी लाए गोए ओरो सोबे छोडये तेसके पोछोडियो ओए गोए ।
\v 12 जोबे सै कोसी गाँव दा थिया तो तिते कोढ दा भोरयो एक आदमी आउआ, ओरो तेने यीशु के देखयो मुंह के बोल गिर गोआ ओरो विनती कोरी “ हे प्रभु ओगर तू चाहे तो तू मुखे शुध्‍द कोर सोके
\v 13 तेने हाथ बोढायो तेसी छुआ ओरो बोलो, “ओउ चउ कि तू शुध्‍द ओए जाए ”ओरो तेसका कोढ तुरन्‍त ओट गोआ ।
\v 14 तोबै तेने तेसी डोरायो बोलो,“कोसिया नी बोलया, पोरो जा आपी के याजक के दिखा ओरो आपणे शुध्‍द होणो के बारे मे जू किछे मूसा चढायो ठोहराय राए ओरो तितु चढा कि तिन पेदी गवाही हो।”
\v 15 पोरो तेसकी चोरचा ओरो भी फोलदी लागी ओरो भीड की भीड एसी शुणणो के लिए ओरो आपणी बीमारियो सै ठीक होणे के लिए कोठे ओए
\v 16 पोरो सै जंगलो दा एकेला जाऐबा प्रारथ्‍ना कोरेबा कोरो थिया ।
\v 17 एक दूस एशे हो कि तेने उपदेश देय लोआ थिया, ओरो फरीसी ओरो व्‍वस्‍थापक तिते बोठ रोए तिए जू गलील ओरो यहूदिया के होर एक गांव पेशा ओरो यरुशलेम दे आए रोए थिऐ, ओरो चंगा कोरणो के लिए प्रभु की सामथ्‍य तेसके साथी थी ।
\v 18 तेसी सोमय दे कई लोग एकी आदमी के जू लकवे का बीमारी थी, खाटो पेदी लउआ, सै तेसी भीतरो निणो ओरो यीशु के सामणे राखणो का उपाय ढूढ लोआ थिया ।
\v 19 पोरो जोबे भीड के कारण तेसी भीतरे नी लाए सोकी तो तिनये छोतो पेदी चोढयो ओरो छोत होटायो तेसी खाट समेत बीचो दा यीशु के सामणे राख दिया ।
\v 20 तेने तिनका विश्‍वास देखयो तेसी बोलो,“ हे पुरुष” तेरे पाप माफ होए गोए ।"
\v 21 तोबै शास्रतीइ ओरो फरीसी बोलदे लागे एजा कूण ओसो जू परमेश्‍वर की कोरो ? परमेश्‍वर के छोडयो कूण पाप शमा कोर सोको?
\v 22 यीशुए तिनके मोनो की बातो जाणयोतिनही बोलो,“ तुए आपणे मोनो दो का सुच लो ?
\v 23 सहज का ओसो? “ कि एजो बोलनो ‘तेरे पाप माफ होए गोए ’याएजो बोलनो उबा बीज ओरो चालया कोर’?
\v 24 पोरो तुए जाणो की आदमी का बेटा के धोरती पेदी पाप माफ कोरणे का भी अधिकार ओसो।” तेने तेसी लकवे के मोरिजो बोलो,“ ओउ तोखे बूलू, उबा बीज ओरो आपणी टाट तिपयो आपणे गोरे जा।”
\v 25 सै तावला तिनके सामणे बीजा ओरो जित पेदी सै सोत रोआ थिया तितु टिपयो परमेश्‍वर की मोहिमा कोरेबा आपणे गोरे ओट गोआ
\v 26 तोबै सोबे डोरे ओरो पोरमेश्वर की तारीफ कोरदे लागे ओरो बहुते डोरयो बोलदे लागे,“ एलो आमुए अनोखी बातो देख रेइ ।"
\v 27 इतके बाद सै बाहरे आउ ओरो लेवी नाव का एक चुंगी लोण वाला के चुंगी पेदी बोठयो दा देखा ओरो तेसी बोलो मेरे पोछोडियो ओए जा।"
\v 28 तोबै सै सै सोबे छोडयो उबा बीजा ओरो तेसके पोछोडियो होए गोआ
\v 29 तोबै लेवी आपणे गोरे तेसके लिए एक बोडा भोज दिया ओरो चंगी लोण वाले ओरो ओके भी जू तेसके साथी खाणो खादे रोए थिऐ बोठी एक बोडी भीड थी ।
\v 30 इथ पेदी फरीसी ओर तेसकी शास्‍तरी तेसके चेले के कुडकुडायो बोलो,“तू चुंगी लोण वाले ओरप पापी के साथी खाए पीए ?
\v 31 यीशुए तेसी उतर दिया,“ डाँक्‍टर आच्‍छे भोले लोगो के लिए नी, पोरो बीमारो के लिए जरुरी ओसो
\v 32 ओउ धमिओ के लिए नी पोरो पापी के मोन फिराने के लिए बुलादा आय रोआ ।
\v 33 तिनये तेसी बोलो,“ यूहना के चेले तो बराबर उपवास राखो ओरो प्रारथ्‍ना कोरेबा कोरो ,ओरो तेशकेइ फरीसियो केचेले भी पोरो तेरे चेले तो खाया पीया कोरो।"
\v 34 यीशुए तिनही बोलो,“ काए तूए बरातियो सै जोलो तोड़ी दूल्‍ला तिनके साथी रोउ उपवास कोरय सोको ?
\v 35 पोरो सैजे दूस आंदे,जोलो दूल्‍हा तिनयादा ओलोगहोदा तोबै सै तिनही दूसो दे उपवास कोरदे ?
\v 36 तेने तिनही एक ओका भी उदाहरण भी दिया,“ कुणिये आदमी नोए कोपडे मुझदा फाडयो पुराडे कोपडे दा दाग ना लाए सोको नही तो नोआ पोट जादा ओरो सै पुराणे कोपडेएरी मोएल ना खादा ।
\v 37 ओरो नोआ दाखरस पुराणे गोडयो दो ना भोरयो, नही तो नोआ दाखरस गोडोयो के फाडयो बोह जादा ओरो गोडे भी बेकार ओए जादे
\v 38 पोरो नोआ दाखरस नोए गोडे दा भोरणा चाहिए ।
\v 39 कुणिये आदमी पुराणे दाखरस पीयो नोआ ना चाहो पोरो सै बोलो कि पुराणा ही आच्‍छा ओसो ।”
\v 40 चेला आपणे गुरु दा बोडा ना ओउ पोरो जू कुडिये ठीक ओसो सै आपणे गुरु के सोमान ओसो ।
\v 41 तू आपणे भाई के आखी के सांटो के काए देखे ओरो आपणे ही आंखी का कबाड तेरे देखियो ना?
\v 42 जोबे तू आपणे ही आखो के कबाड न देखियो तो आपणे भाई के केशै बोलदा हे भाई रोक जा तेरे आख पेशो ओउ कोबाड निकाल दियु?हे दुष्‍ट आगे आपंणे आख पेशो सांट निकाल तोबै जू साट तेरे भाई की आखी दोए तितु तू अच्‍छी तोरह देखयो निकाल सोके ।
\v 43 कुडिये आच्‍छा पेड नातो बुरा फोल लायो ओरो ना ही बुरा पेड ओसो जू आच्‍छा फोल लायो
\v 44 होर एक पेड आपडे फोल सै पोहचाणा जाओ चाए लोग झाडियो सै ओजींर ना तोडो,ओरो ना झडबेरी सै ओगूरं ।
\v 45 आच्‍छा आदमी आपडे मोनो के आच्‍छे भोण्‍डार सै आच्‍छी बातो निकालो ओरो बुरा आदमी आपणे मोणो के बुरे भोण्‍डार सै बुरी ही बातो निकालो चाए जू मोनो दो भोरयो दोए सैजो ही तेसके मुहो पेशो बाहरे आओ
\v 46 जोबे तुए मेरो केहणो ना मानो तो काए मुखे,“हे प्रभु,हे प्रभु बोलो
\v 47 जू कुणिये मेरे दोरे आहो ओरो मेरी बातो शुणयो तिनही मानोए ओउ तुओ बतूउ कि सै कोसके सोमान ओसो
\v 48 सै तेसी आदमी के सोमान ओसो जेने गोर बोडदे बेई जोमीन डूगी खोडयो ऊचें पेदी नींव डाली ओरो जोबे बाढ आई तो धारा तेसी गोर पेदी लागी पोरो तेसी हिलाई नी सोकी चाए सै पाको रोउ थिउ बोणो ।
\v 49 पोरो जू शोणयो ना मानो सै तेसी आदमी के सोमाण ओसो जेने माट्टी पेदी बिना नींव को गोर बाणो जोबे तिते तूफान अउ तो सै तावलो उदू पोड गो ओरो गिरयो तिथको सोत्‍यानाश ओय गोआ ।
\c 7
\p
\v 1 जोबे सै लोगो वारी सारी बातो कोरेबा तोबै सै कफरनहूम दा अउआ
\v 2 तिथे कोसी सूबेदार का एक दास जू तेसका प्‍यारा थिया बीमारी के मोरणो पेदी थिया ।
\v 3 तेने यीशु की चोरचा शुणयो यहूदियो के कई पुरनियो के तेसया दी एजी प्रारथ्‍ना कोरणे के तेसके दोरे छाडा कि आयो मेरे दास के ठीक कोर देओ ।
\v 4 सै यीशु के दोरे अउए, ओरो तेसया दी बोडी प्रारथ्‍ना कोरेबा बोलदे लागे,“ सै एसी लायक ओसो कि तू एसके लिए एजो कोरे ,
\v 5 चाए सै हमारे जातियारी प्‍यार राखो ओरो तेने ही हमारे आराधनालय के बाण राए ।”
\v 6 यीशु तिनके साथी होटा पोरो जोबे सै गोरे दा दूर नी थिया तो सूबेदार आपणे कई दोस्‍तो के झाडयो एजो बोलो “ हे प्रभु दु:ख नी उठाया चाए ओउ इस लायक आथी ना कि तु मेरे छोतो के हेटे आए ।
\v 7 ओरो इसी वजह सै ओउ इस लायक ना आथी कि तेरे दोरे अउ, पोरो वचन ही बोल दे तो मेरा सैवक चोंगा होए जादां ।
\v 8 ओउ भी पोराधीन आदमी ओसो ओरो सिपाही मेरे हाथो दे ओसो ओरो जोबे एकी बुलु ‘जा’ तो सै जाओ ओरो दूजे बुलु ‘आ’ तो आओ ओरो आपणे कोसी भी दासो के कि एजो कोर तो सै तिथु कोरोए।”
\v 9 एजो शुणयो यीशु के अजीब लागो ओरो तेने मुंह फेरयो तेसी भीड वादो जू तेसके पोछोडियो आदी रोए थी बोलो,“ ओउ तुओ बुलु कि मोए इस्याएल दा एशणा विश्‍वास ना देखी ।”
\v 10 ओरो भेजयो दे लोगे घोरे आयो तेसी दासो के ठीक होयोदा पउआ ।
\v 11 थोडे ही दूसो के बाद सै नाईन नाव के एक गांव के होटा । तेसके चेले ओरो बोडी भीड तेसके साथी चाली रोए थी ।
\v 12 जोबे सै गाँव के किनारे पेदी पहुंचा तो देखो, लोग एकी मोरयोदे के बाहरे नी लोआ थिया ; जू आपणी मा का एकलौता बेटा थिया, ओरो सै विधवा थी; ओरो गाँव के बहुते सारे लोग तिहो के साथी थिऐ ।
\v 13 तेसी देखयो प्रभु के तोरस अउ, ओरो तिन्‍हो बोलो,“ रोया नी।”
\v 14 तोबै तिन्‍हे आयो ओरथी के छु, ओरो टिपडवाणे रोकी गोए । तोबै तेने बोलो,“ हे जवाण, ओउ तोखे बुलू, उबा बीज”
\v 15 तोबै सैजा मुरदा उबा बीजा ओरो बोलदा लागा । तेने तेसी तेसकी मा के सौप दिया
\v 16 इथपेदी सोबी के डोर छाए गोआ ओरो सै पोरमेश्वर की मोहिमा कोरदे लागे,“ हमारे बीचो मुझदा एक बोडा भविष्‍यद्‍क्‍ता बीज रोआ ओरो पोरमेश्वरे आपणे लोगो पेदी किरपा कोर राए ।”
\v 17 ओरो तेसके बारे मे एजी बात सारे यहूदियो ओरो आस पास के सारे देशो दी फौली गोए
\v 18 यहूना के तेसके चेले इन्‍ही सोबी बातो का सोमाचार दिया ।
\v 19 तोबै यहूना ए आपणे चेले मुझदे दो के बोयदयो प्रभु के दोरे एजो पूछडो के लिए भेजो, क्‍या आणे वाला तू ही है या आमुए कोसी ओर की मोहिमा कोरु ?
\v 20 तिनये तेसके दोरे आयो बोलो,“ यहूना बपतिस्‍मा देणेवाले आमु के तेरे दोरे एजो पूछणो के लिए राए भेजी कि क्‍या आणे वाला तू ही ओसो या आमु कोसी ओकी की मोहिमा लोए कोरी ?
\v 21 तेसी घोडी तेने बहुते के बीमारियो ओरो पीडाओ ओरो दुष्‍ट आत्‍माओ दे राए छुडाए ओरो बहुते सारे आन्‍धे के आंखी दीं ।
\v 22 ओरो तेने तिनही बोलो,“ जू कुणिये तुए देखो ओरो शुणु जाऐबा यहूना के बताए दे कि आन्‍धे देखा, लंगडे चालो फिरो, कोढी शुध्‍द कोरे जाओ बहिरे शुणदे लागो मुरदे जलाओ जाओ ओरो कंगालो के सुसमाचार शुणाया जाओ ।*
\v 23 धन्‍य ओसो जू मेरे बारे मे ठोकर ना खाओ ।
\v 24 जोबे यहूना के भेजयो दे लोग ओट गोए तो यीशु यहूना के बारे मे लोगवा बोलदा लागा,“ तुए जोंगलो दे का देखदे ओट रोए थिऐ का हव्‍वा के हिलयोदे सरकण्‍डे के?
\v 25 तो तुए का देखदे ओट रोए थिऐ, का कोमल वस्‍तर पोहनयोदे आदमी के? देखो जू भडकीले लुसके बाबो ओरो मोजे सै रोव, सै राजभवनो दे रोव ।
\v 26 तो का देखदे होट रोए थिऐ ? क्‍या कोसी भविष्‍यद्‍क्‍ता के ? हां, ओउ तुओ बुलु, ओरो भविष्‍यद्‍क्‍ता दे भी बोडे के ।
\v 27 एजो सैजो ही जेसके बारे मे लिखिउ ‘ देख ओउ आपणे दूतो के तेरे आगे आगे छाडू, जू तेरे आगे तेरा रास्‍ता सीधा कोरो ।’*
\v 28 ओउ तुओ बुलूजू बाईटि पेशे रोए होए ।'* तिन मुझी यहूना द बोडा कुढिये न आथी पोरो जी पोरमेश्वर के राज्‍य दा नाडडे दा नाडडे ओसो, सै तिन मुझी बोसा कोरा जादा ।"
\v 29 ओरो सोबी आम लोगे शुणयो ओरो चुंगी लोण वाले भी यहूना का बपतिस्‍मा लोयो पोरमेश्वर के साच्‍चा माण दिया ।"
\v 30 पोरो फरीसियो ओरो नियम ना माणणे वाले तेसया बोपतिस्‍मा ना लोयो पोरमेश्वर के नियमो के आपणे बारे मे टाल दिया ।"
\v 31 ओरो ओउ एसी युगो के लोगो की कोल्‍पना कोसयारी कोरु कि सै कोसके सोमान ओसो ?
\v 32 सै तिनही बोच्‍चे के सोमान ओसो जू बाजारो दे बोठयो दे एकि दसरे के बोलो आमुए तोहारे लिए बासुरी बोजाई, ओरो तुए नी नाची, आमुए दुख किया, पोइरो तुए नी रुइ ।
\v 33 चाहे यहूना बोपतिस्‍मा ना तो रोटी खायो थिया, ओरो ना ही दाखऱस पीयो थिया ओरो तुए बोलो तेसदी दुष्‍ट आत्‍मा ओसो ।
\v 34 आदमी का बेटा खादा पीदा आए रोया ओरो तुओ बोलो देखो, पेटू ओरो पियक्‍कड,” आदमी चुंगी लोणवाले का ओरो पापियो का दोस्‍त ।"
\v 35 पोरो गआन आपणी सोबे पीढियो द्वारा साच्‍चा ठोहराया गोआ”
\v 36 तोबै कुढिये फोरिसिये तेसया दी प्रारथ्‍ना कोरी कि सै तेसके साथी खाणो खाओ ओरो सै तेसी फोरिसी के गोरे ओटयो खाणो खादा बोटा ।
\v 37 तेसी गाँव की एक पापी ओरोत एजो जाणयो कि सै फोरिसी के गोरे खाणो खादा बोट रोआ संगमरमे के पात दो खुशबु वालो तेल लउ,*
\v 38 ओरो तेसके लातो के दोरे पोछोडियो खोडी ओयो रोअयो तेसके लातो के आशुओ सै पोछदी, ओरो आपणे सिर के बालो सै गोशदी लागी ओरो तेसके लात बार बार चूशयो तिथ पेदी खुशबु वालो तेल डालो ।*
\v 39 देखयो सैजा फोरिसी जेणे तेसी बोइदी राए थिआ आपणे मोणो दो सूचदा लागा,“ ओगिर ये भविष्‍यद्‍क्‍ता होदा तो जाण पादा कि एजी जिनहे एसी छुए राए सै कूण हे ओरो केशणी ओरोत ओसो चाए सै पापिनी ओरोत एजोओसि।”
\v 40 यीशु ए तेसके उतोर दोए बोलो,“ हे शमौण मुखे तोखे किछे बोलणो ओसो, तेने बोलो,“ हे गुरु बोल।”
\v 41 कोसी आदमी के दो कोरजदार थिऐ एक पांच शौ ओरो ओका पचाश सिक्‍के *का कोरज थिया ।
\v 42 जोबे तिनके पाछू देणो किछ नी थी , तोबै बतेने दूइने के माफ कोर दिए ओरो तिन मुझी सोबसै जादा प्यार कोरदा ?
\v 43 शमौने उतर दिदा,“ मेरे खयाल सै सैजा, जेसका जादा माफ किया ।”* तेने तेसी बोलो,“ तूए ठीक बोलो ।”
\v 44 ओरो तिनहो ओरोतो के ढोबे फिरयो तेने शमौन के बोलो,“ क्‍या तेरे एजी ओरोत देखी रोए ? ओउ तेरे गोरे अउआ तुए मेरे लात दोणो के लिए पाणी भी दी ना, पोरो इये मेरे लात आपणे आशुओ लेई बिजूउ ओरो आपणे बालो सै साफ किउ ।
\v 45 तुए मुखे चूमा भी दी नी, पोरो जोलो दोउबा ओउ आए रोआ, तोलो दोउडा इये मेरे लातो के चूमणो भी ना छोडी ।
\v 46 तूए मेरे मुडो पेदी तेल भी नी लइ पोरो इये मेरे लातो पेदी खुशबू वालो तेल मोलो ।
\v 47 ओरो ओउ तोखे बोलू इयो के पाप जू जादा थिऐ माफ हुए चाए इये जादा प्‍यार किया पोरो जेका देडिशा माफ ओआ सै देडिशा प्‍यार कोरॅदा ।
\v 48 ओएओ तेने ओरोतौ बोलो,“ तेरे पाप माफ होए गोए ,”
\v 49 तोबै जू लौग तेसके साथी खाडो खादे बोठ रोए थिऐ सै आपणे आपणे मोनो दो सुचदे लागे,“ एजा कूण ओसो जू पापो के भी माफ कोर देयो ?”
\v 50 पोरो तेने ओरोतौ के बोलो,“ तेरे विश्‍वासै तोखे बोचाए दी खुश ओएओ आगू जा ।
\c 8
\p
\v 1 इथके बाद सै शहरो शहरो ओरो गाँव गाँव दा प्रचार कोरदे कोरदे ओरो पोरमेश्वर के राज्‍य का सुसमाचार शुणादा फिरदा लागा, ओरो बाहरो तेसके साथी थिऐ, ।
\v 2 ओरो किछहे ओरोतै भी थी जू दुष्‍ट आत्‍माओ ओरो बीमारियो दी बोचाई गोई थी ओरो सैजी एजी ओसो ; मोरियम जू मगदलीनी कोहलायो थी, जिनहो मुझदी सात दुष्‍ट आत्‍माएं निकाली गोए थी ।*
\v 3 ओरो हेरोदेस के भोण्‍डारी खुजा की गोरवाली योअना ओरो सुसनाह ओरो बोरिशौ उकी ओरोतौ ये आपणी सोम्‍पति सै तेसकी सैवा कोरो थी ।*
\v 4 जोबे बोडी भीड कोठी होई ओरो गाँव गाँव के लोग तेसके दोरे चोले आयो थिऐ, तो तेने उदाहरण दो बोलो
\v 5 एक बोण वाला बीज बोदा निकला। बोदे बेई किछे बाटो पूडे छूटे, ओरो जेगं दिए , ओरो आसमाणो के चिडियाए तिनही खाए दिए,।
\v 6 किछे पाथ्‍तरो पेदी छूटे ओरो बोढे, पोरो पाणी ना मिलणो सै शुकी गोवा ।
\v 7 किछे झाडियो पूडे पोडे, ओरो झाडिये साथ साथ बोढयो तिनही दोबाए दिए ।
\v 8 किछे आच्‍छी जोनीनो पेदी छूटे, ओरो जामयो शौ गुणा फोल लूउआ।" एजो बोलयो तेने जोर सै बोलो,“ जेशके शुणणो के कान ओसो सै शुण कोरो ।”
\v 9 तेसके चेले तेसया दो पूछू एसी उदाहरण का का मोतलब ओसो,?
\v 10 तिनये बोलो,“ तुओ के पोरमेश्वर के राज्‍य की भेदो की सोमोझ देय राए पोरो ओकी के उदाहरण शुणाए राए, एशे कि ‘तिनके देखते बेइ भी देखी ना, ओरो शुणदे बेई भी सोमझी ना।’
\v 11 उदाहरण का मोतलब एजा ओसो,“ बीज पोरमेश्वर का वचन ओसो ।
\v 12 रास्‍ते पूडे के सैजे हे,जिनये शुणु तोबै शैतान आयो तिनके मोनो पेशे वचन उठाए देओ थिया की कोदी एशे नी हो चेई कि सै विश्‍वास कोरो ओर उध्‍दार पाओ ।
\v 13 पाथ्‍तरो पेदी के सैजे ओसो कि जोलो शुणो तो खुश ओयो वचनो के मानो तो ओसो पोरो जोड ना पोकडोने सै सै देडि बार तोड़ी विश्‍वास राखो ओरो पोरिकशा के सोमय सै बोहकी जाओ ।
\v 14 जूजू झाडियो पोडो सै एजे ओसो जू शुणो तो ओसो पोरो ओगोडियो चालयो चिन्‍ता ओरो धन ओरो जीवन के खुशी के दूसो दे फोंश जाओ ओरो तिनका फोल ना पोको ।
\v 15 पोरो आच्‍छी जोमीनो के सैजे ओसो जू वचनो के शुणयो भोले ओरो आच्‍छे मोनो दे सोम्‍भालयो राखो ओएओ आराम सै फोल लाओ ।
\v 16 कुजाइ दीवा बालयो के बासणो तोड़ी ना राखो ओरो ना ही माजे तोड़ी ना राखो पोरो ऊंचे पेदी राखो की भीतरे आण वाले पयाशो पाओ ।*
\v 17 किछ भी चोरी नेरेई जू देखियो नी ओरो ना ही किछे एशणी बात ओसो जू जाणियो ना ओरो देखियो नी ।*
\v 18 ओरो तुए चौकश रोया कि तुए केशे शुणो, पोरो जेसया गेए ओसो तेसी ओजो मिलदू ओरो जेसया आथी ना तेसया दो सैजो भी उडू कोरदे, जेसी सै आपणो सोमझो ।*”
\v 19 तेसकी मा ओरो तेसका भाई तेसके दोरे आयो, पोरो भीड की वजह सै तेसया री मिल ना सोकी ।
\v 20 तेसी बोलो,“ तेरी मां ओरो तेरा भाई बाहरे खोडे होएयो तोहारी मिलणो चाहो ।”
\v 21 तेने एसके जवाबो दो बोलो,“ मेरे मा ओरो मेरे भाई एजे ओसो जू पोरमेश्वर का वचन शुणो ओरो मानो
\v 22 तोबै एकी दूसै सै ओर तेसके चेले किश्‍ती पेदी होटे, ओरो तेने तिनही बोलो,“ आओ झील के पाडे जउगे ओरो तिनहे किश्‍ती खोल दी ।
\v 23 पोरो जोबे किश्‍ती चाल रिए थी तो सै सोत गोआ, ओरो झील पेदी तूफान अउ, ओरो जोबे किश्‍ती पाणी लेइ भोरिदी लागी ओरो सै पोरिशान ओए गोए,
\v 24 तोबै तिनये नेडिक आयो ओरो बोलो,“ स्‍वामी; स्‍वामी; आमुए मोरदे लाग रोए ।” तोबै तेने बिजयो तूफानो के ओरो पाणी के लोहरो के डांडयो ओरो सै ठीक ओयो ओरो चोएन पउआ
\v 25 तोबै तेने तिनही बोलो,“ तोहारा विश्‍वास कोके गोआ ?” पोरो सै डोर गोआ ओरो घोबरायो आपस मुझी पूछदे लागे,“ एजा कूण ओसो जू पाणी ओर तुफानो नके बोलो, ओरो सै तेसकी मानो ?”
\v 26 तोबै सै गिरासैनियो के देशो दा ओटा, जू तेसके पालडोबो गोलियो के सामणे ओसो ।
\v 27 जोबे किनारो पेदी उतरा तो तेसी गाँव का एक आदमी तेसी मिला जेसदी दुष्‍ट आत्‍माए थी । सै बहुते दिनो सै ना तो कोपडे बाबो थिया ओरो ना ही घोरे रोव थिया ओरो क्रबों दा रोव थिया ।
\v 28 सै यीशु के देखयो चिल्‍लुआ ओरो तेसके सामणे पोडयो जोर सै बोलो,“ हे पोरोमप्रधान पोरमेश्वर का बेटा यीशु मुखे तोहारी का काम? ओउ तोखे प्रारथ्‍ना कोरु कि मुखे पीड नी लाणो देया।”
\v 29 चाए सै तिथु अशुध्‍द आत्‍मा के तेसी आदमी मुखी निकोलणो की आगया देय लोय थी। ओरो सै तेसी के बार बार पाकडो लोग तेसिके शागली ओरो बेडियो सै बानो थिऐ तोबै सै बानयो के तोड देओ थिया,ओरो दुष्‍ट आत्‍मा तेसिके जोंगलो पूडा दौडायो फिरायो थी ।
\v 30 यीशुए तेसी बोलो,“ तेरो नाव का ओसो ?”तेने बोलो,“ सैना” चाए सै बहुती दुष्‍ट आत्‍माएं तेसदी पिलची रोए थी ।
\v 31 तिनये तेसी सै प्रारथ्‍ना कोरी कि मुखे डूंगे गोहडे दी जाणो कि आगया नी देया ।
\v 32 तिथे पहाडो पेदी सुगरो का एक बोडा झुण्‍ड चोर रोआ थिआ ओरो तेने तेसी के बोलो कि एजी इनही दी सुगरो दी चोली जाओ । तेने तिन्‍ही जाणो दी ।
\v 33 तोबै दुष्‍ट आत्‍मा तेस पेशी निकलयो सुगरो दी ओटी ओरो सैजे झुण्‍ड ऊंचे पेषा झोपटयो झीलो दा छोटयो डूब गोआ ।
\v 34 चोरवाण वाले एजो देखयो दोउडे, ओरो शहरो ओरो गांव गाँव दे जाऐबा तेसके बारे मे बतुउ ।
\v 35 लोग एजो जू ओए रोह थिउ एसी देखडो के लिए निकले ओरो यीशु के दोरे आयो जेसी आदमी के दुष्‍ट आत्‍मा निकली रोए थी, तेसी यीशु के लातो के दोरे लिस्‍के बाबयो ओरो डोगोदा बोठयो सै डोर गोए ।
\v 36 ओरो देखणे वाले तिनये तेसी बोलो, एजा दुष्‍ट आत्‍मा का सोतायो दा कैशेके ठीक ओहा ।
\v 37 तोबै गिआसैनियो के उडोडे पूडोडे के सोबे लोगे यीशु सै विनती कोरी कि हमारे इथे दा आगू चोला जा; चाए तिन पेदी बोइथा डोर छाए गोहा थिया ओरो किश्‍ती पेदी बोठयो पाछू आए गोआ ।
\v 38 जेसी आदमी पेशी दुष्‍ट आत्‍मा निकाली राए थी सै तेसयारी विनती कोरदा लागा कि मुखे आपणे साथी रोहणो दे, पोरो यीशु तेसी विदा कोरेबा बोलो,
\v 39 “आपणे घोरे के औट जा ओरो लोगो के बोल कि पोरमेश्वर मेरे लिए कैशणे बोडे बोडे काम कोर राए ।” सै जाऐबा शहरो दा प्रोचार कोरदा लागा कि यीशुए मेरे लिए कैशणे बोडे बोडे काम किए ।
\v 40 जोबे यीशु पाछू अउआ तो लोग तेसयारी खुशी होएयो मिले, चाए सोबे तेसीके याद कोर लोआ थिया ।
\v 41 इशे दा याईर नाव का एक आदमी जू आराधनालय का एक ठोगडा थिया, अउआ ओर यीशु के लातो पेदी पोडयो तेसयादी प्रारथ्‍ना कोरी मेरे घोरे चाल,
\v 42 चाए तेसकी बहरोइ सालो की एक एकलौती बेटी थी, ओरो सै मोरणी पेदी थी । जोबे सै चाल रोआ थिआ, तोबै लोग तेसपेदी उदे पोडो थिऐ ।
\v 43 एकी ओरोतौ के जू बारोही सालो दोडी खूनो बोहणो की बीमारी थी, ओरो जिए आपणे सारे पोएसै डाक्‍टरो के पोछोडियो खोत्‍म कोर पाए थिऐ, तोबै भी कोसी के हाथो तोड़ी ठीक नी ओए सोकी ।
\v 44 पोछोडियो दी आयो तेसके लुसके के छुहे ओरो तावले ही खून रोकणो बोन्‍द ओए गोए ।
\v 45 इथ पेदी यीशुए बोलो, “मुखे कोणे छुआ ?” जोबे सिबे बाज गोए तो पोतरस ओर तेसके दोस्‍ते बोलो,“ हे स्‍वामी ” तोखे तो भीडे दोबाए राए ओरो तो पेदी पोड रोए ।”
\v 46 पोरो यीशुए बोलो,“ कुढिये मुखे छुए राए, चाए मुए जाण पउ, कि मुओ पेशी सामथ्य निकली रोए ।"
\v 47 जोबे ओरोतै देखो कि ओउ चोरिदी ना, पोरो डोरयो आई ओरो तेसके लातो पेदी पोडयो सोबी लोगो के बोलो कि मुए तोखे केसी वोजह सै छुई ओरो कैशे तावली ठीक ओए गोए ।"
\v 48 तेने तिन्‍हो बोलो,“ बेटी, तेरे विश्‍वासै तोखे ठीक कोर राए, खुश होएयो आगू जा ।”
\v 49 इये एजो बोली लो थी कि कुढिये आराधनालय के ढोगडे तिथे आयो बोलो, “ तेरी बेटी मोर गोए : गुरजी के दुख नी देया ।”
\v 50 यीशुए एजो शोणयो तेसी बोलो,“ डोरया नी, खाली विश्‍वास राखया तो सै बोच जादी ।”
\v 51 घोरे आयो तेने पोतरस,यहूना, याकूब ओरो लोडकी के मा बापू के छोडयो ओकी कोसी के भी भीतरे नी आणो दी ।
\v 52 सोबे तिनहौ के लिए रोए रोहे थिऐ, पोरो तेने बोलो, “रोया नी; एजी मोर नेरेई पोरो सोती रोए ।”
\v 53 सै एजो जाणयो कि मोर गोए तेसका मोजाक कोरदे लागे ।
\v 54 पोरो तेने तेसका हाथ पाकडा ओरो बोलो, “ हे बेटी, बीज उबी;”
\v 55 तोबै तिनहो के प्राण पाछू आए गोए ओरो तावली उबी बिजी । तोबै तेने बतुउ कि इयो किछे खाणो के दोव ।
\v 56 तिनहो के मा बापू चोकित ओए पोरो तेने तिनी के सावधान कोर दिए कि एजो जू हो कोसी यानी बोलया ।
\c 9
\p
\v 1 तोबै तेने बारोही के बोहिदयो तिनही सोबी दुष्‍त आत्‍माओ ओरो बीमारियो के दूर कोरणो की सामथ्‍य ओरो ओधिकार दिया ।
\v 2 ओरो तिनही पोरमेश्वर के राज्‍य का प्रोचार कोरणो के ओरो बीमारोयो के आचछे कोरणो के लिए छाण दिया ।
\v 3 तेने तिनही बोलो,“ रास्‍ते के लिए किच्‍छे नी लोया, ना तो लाठी, न झोला ,ना रोटी ना रुपये, नाही दो दो कुरते ।
\v 4 जेसै कोसी के घोरे जाऐबा, तिथी रोया, ओरो तिथे ही पाछू आया ।
\v 5 जू कुढिये तुओ मानने ली तेसी गावो पेशे निकलयो आपणे लातो की धूल झाड देया कि तिन पेदी गोवाही हो ।
\v 6 ओरो सै निकलयो गाँव गाँव सुसमाचार का शुणादे ओरो होर कोथी लोगो के ठीक कोरदे फिरदे लागे।
\v 7 देशो के चौथाई का राजा हेरोदेस एजो सोबे शुणयो डोर गोआ, ओरो किछे नी बोली कि यहूना मोर योदे मुझदा उबा बीज रोआ ।
\v 8 ओरो किचे कि एजो हो कि एलिय्‍याह देखी रोआ ओरो ओकिये एजो कि पुराणे भविष्‍यद्‍क्‍ताओ मुझदा कुढिये उबा बिज रोआ ,
\v 9 पोरो हेरोदेसै बोलो, यहूना को तो मुए मुडं काट दियु थी , एबे एजा कूड ओसो जेसके बारे मुझी एजी बातो शोणीदी लाग रोई ?” ओरो तेने तेसी के देखणो की बात कोरी ।
\v 10 तोबै चेले पाछू आयो जू किछे तिनये कोर राए थिउ , तेसी बताए दियु; ओरो सै तिनही एकडोबे कोरेबा बैतसैदा नाव के गाँव दे ओटे ।
\v 11 एजो जाणयो भीड तेसके पोछोडियो ओए गोए, ओरो सै खुशी ओए तिनयोरी मिला, ओरो तिनयारी पोरमेश्वर की बातो कोरदा लागा, ओरो सै ठीक होणे चाहो थिऐ ओरो ठीक ओए गोए ।
\v 12 जोबे दूस बीतदो लागो तोबै बाहरे आयो; भीड के आगू जाणो दे कि चउ ढोबे के गावो ओरो बोस्‍तियो दे जाऐबा रोव ओरो खाणो का शुजा कोरो, चाए आमुए इशे एकांत जोगह दे ओसो , ।"
\v 13 तेने तिनही बोलो,“ तुए ही इनी खाणोके दे ।” तिनये बोलो,“ आमुया गे दो माछली ओरो पांच रोटी के छोडयो ओजो किछ ना आथी ;पोरो एशेके, ओगोर आमुए जाऐबा इन्‍ही सोबी लोगो के लिए खाणो उधार लायो, तो ओए सोको ।”
\v 14 तोबै तेने आपणे चेले के बोलो,“ तिन्‍ही पोचाश पौचाश कोरेबा बारी बारी सै बोठाल दे ।”
\v 15 तिनये एशकेई कोरो, ओरो सोबी के बोठल दिए ।
\v 16 तोबै तेने सैजी पांच रोटी ओरो दो माछली लोई, ओरो स्‍वर्ग के ढोबो देखयो धोन्‍यवाद कोरा, ओरो तोड तोडयो चेले के देदा रोआ कि लोगो के पूश पाओ ।
\v 17 तोबै तेने सैजी पांच रोटी ओरो दो माछली लोई, ओरो स्‍वर्ग के ढोबो देखयो धोन्‍यवाद कोरा, ओरो तोड तोडयो चेले के देदा रोआ कि लोगो के पूश पाओ ।”
\v 18 तोबै तेने सैजी पांच रोटी ओरो दो माछली लोई, ओरो स्‍वर्ग के ढोबो देखयो धोन्‍यवाद कोरा, ओरो तोड तोडयो चेले के देदा रोआ कि लोगो के पूश पाओ ।”
\v 19 तिनये उतर दिया,“ यहूना बोपतिस्‍मा देणवाला ओरो कुढिये कुढिये एलिय्‍याह ओरो कुढिये कि पुराणे भविष्‍यद्‍क्‍ताओ मुझदा कुढिये जिदा ओए रोआ ।”*
\v 20 तेने तिनयादी पुछू,“ पोरो तुए मुखे का बोलो ? पोतरसै उतर दिया,“ पोरमेश्वरो का मोसीह ।”*
\v 21 तोबै तेने तिनही डोरायो बोलोकि एजो कोसिया नी बोलया नी ।
\v 22 तोबै तेने बोलो,“ आदमी के बेटे के लिए जरूरी ओसो कि सै जादा दुख उठाओ, ओरो फरीसी प्रधाब याजक ओरो शास्‍तरी तेसी बेकार जाणयो मार दोव ओरो सै तीसरे दूसै जिवदा ओए जाओ ।"
\v 23 तेने सोबी बोलो,“ ओगोर कुडिये मेरे पोछोडियो आणो चाओ, तो आपी के मोना कोरेबा ओरो होर दूस आपणा क्रूस उठायो मेरे पोछोडियो ओए जाऐबा ।
\v 24 चाए जु कुढिये आपणा प्राण बोचाले सै तेसी खोए देदा, पोरो जू कुढिये मेरे लिए आपणा प्राण खोदा सै तेसी बोचादा ।*
\v 25 ओगोर आदमी सोबी सोंसारो के पाओ ओरो आपणा प्राण खोए देओ या तेसकी परेशानी होव, तो तेसी का का फायदा होदा ?
\v 26 जू कुढिये मोदे ओरो मेरी बातो दे सोरमादे, आदमी का बेटा भी, जोबे आपणे ओरो आपणे बापू के ओर पवित्र स्‍वर्गदूतो के साथी की मोहिमा लेयो आदा, तो सै तेसदा सोरमादा ।
\v 27 ओउ तुओ साचो बुलू,“ कि जू इशे खोडे ओसो, तिनमुझी कुढिये एशडे ओसो, कि जोलो तोड़ी पोरमेश्‍वर का राज्‍य नी देख पाओ तोलो तोड़ी मोत का स्‍वाद ना चोख सोको ।
\v 28 इनी बातो के कढिये आठ दूसो बाद सै पोतरस यहूना ओरो याकूब के साथ लोयो प्रारथ्‍ना कोरणो के लिए पहाडो पेदी ओटा ।
\v 29 जोबे तेने प्रारथ्‍ना कोरी लोए थी, तो तेसके चोहरे का रोग बोदली गोआ, ओरो तेसके कोपडे चीटे होयो चोमकोदे लागे
\v 30 ओरो देखया, मूसा,ओरो रलिय्‍याह एजे दो आदमी तेसके साथी बातो कोर लोए थी ।
\v 31 एजे मोहिमा सोहित देखिये ओरो तेसके मोरणे की चोरचा कोर लोए थी, जू यरुशलेम दो होण वालो थिउ ।
\v 32 पोतरस ओरो तेसके दोस्‍त तेसके साथी छोकयो नींदो दे थिऐ, ओरो जोबे डोगोदे तैयार ओवे, तो तेसकी मोहिमा ओरो तिनही दूइने आदमी पेदी, जू तेसके साथी खोडे थिऐ, देखिया ।
\v 33 जोबे सै तेसके दोरे दे ओटदे लागे, तो पोतरसै यीशु के बोलो, हे स्‍वामी हमारे इथे रोहणो ठीक ओसो ओरो आमुए तीन मोण्‍डल बाणदे एक तेरे लिए, एक मूसा के लिए ओरो एक एलिय्‍याह के लिए ।" सै जाणो थिया की का बोल लो ।
\v 34 तेने एजो बोली लो थियु कि एकी बादले तेसी के घेर दियु ओरो जोबे सै तेसी बादलो लेई उदे छूटदे लागे तो सै डोर गोए ।
\v 35 तोबै तेसी बादलो पेशो एजी आवाज आयी, एजा मेरा बेटा ओसो ओरो मेरा चुणयोदा ओसो,“ एसकी शुणो ।”*
\v 36 एजी बात होदेई यीशु एकेला पउआ; ओरो सै चुपी रोहे, ओरो जू किछे देक राए थिउ सैजी किछ भी बात तिनही दूसो दी कोसी या नी बोली ।
\v 37 ओकी दूसै जोबे सै पहाडो पेशे उतरे तो एक बोडी भीड तेसयारी आयो मिली,
\v 38 ओरो देखया भीडो मुझदा एक आदमी लेलयाओ बोलो,“ हे गुरु ” ओउ तोसै प्रारथ्‍ना कोरु कि मेरे बेटे पेदी नोजोर पाया ; चाए सै मेरा एकलौता ओसो।
\v 39 ओरो देख, एक दुष्‍ट आत्‍मा तेसी पाकडो ओरो सै तेसी एशणा ओकेडो कि सै मुहो पेदी लाबो आए जाओ ; ओरो तेसी जेगयो पोरेशानी दा छोड देयो ।
\v 40 मुए तेरे चेलेया दी विणती कोरी कि तिहो के निकाल देओ, पोरो तिनके ना निकाली ।"
\v 41 यीशुए उतर दिया,“ हे विश्‍वाश नी कोरण वाले ओरो जिदी लोगो” ओउ कोलो तोड़ी तोहारे साथी रोहदा ओरो कोलो तोड़ी तोहारी सोहदा ? आपणे बेटे के इथे लउडा ।”
\v 42 सै आदा ही रोहा थिआ कि दुष्‍ट आत्‍मा तेसीके पोटकयो मरोड दिया, पोरो यीशुए अशुध्‍द आत्‍मा के डांटयो ओरो बईये के ठीक कोरेबा तेसके बापू के सौप दिया ।
\v 43 तोबै सोबे लोग पोरमेश्वर की महा सामथ्‍य सै डोर गोए
\v 44 पोरो जोबे सोबे लोग तिनही सोबे कामो ले जू सै कोरो थिया डोर गोए तो तेने आपणे चेले के बोलो,तु इनी बातो पेदी कान लाया, चाए आदमी का बेटा आदमियो के हाथेहि पोकडाया जादा ।"
\v 45 पोरो सै एसी बातो के सोमझो नी थिऐ, ओरो एजी तिनयादी छिपी रोए कि सै तेसी जाणणो नी पाओ; ओरो सै एसी बातो के बारे ,मे पूछदेई बेइ डोरो थिऐ ।
\v 46 तोबै तियारी एजा झोगडा होदा लागा कि आमुमुझी बोडा कूण ओसो ।*
\v 47 पोरो यीशुए तिनका विचार जाण पउआ, ओरो एकी बइये के लोयो आपणे दोरे खोडा कोरा,
\v 48 ओरो तिनही बोलो,“ जू कुढिये मेरे नाव सै एसी बइये के भी मान पाओ,“ सै मुखे माण पाओ ; ओरो जू कुढिये मोखे मानो सै मेरे बोइदनवाले के मानो, चाए तुओ मुझदा सोबी दा नाडडे दा नाडडा ओसो, सैजा ही बोडा ओसो ।”*
\v 49 तोबै यहूना बोलो,“ हे स्‍वामी, आमुए एकी आदमी के तेरे नाव सै दुष्‍ट आत्‍माओ के निकालदेबेई राए देखी, ओरो आमुए तेसी बाज गोए ।” चाए सै हमारे साथी होययो तेरे पोछोडियो नी होए जादा ।”*
\v 50 यीशुए तेसी बोलो,“ तेसी बाजया नी ; चाए जू तोहारे तोरोफ मुझी नी, सै तोहारे ढोबो के ओसो ।”
\v 51 जोबे तेसके उबे टिपयो जाणो के दूस पूरे होणो पेदी थिऐ, तो तेने यरुशलेम जाणो का वचार बान्‍णा ।
\v 52 तेने आपणे ओगोडियो दूत छाडे सै सामरियो के एकी गाँव दे ओटे कि तेसीके जोगोह तैयार कोरो ।
\v 53 पोरो तिनी लोगे तेसीके उतोरनो नी दी, चाए सै यरूशलेम चाली रोआ थिया।
\v 54 एजो देखयो तेसके चेले याकूब ओरो यहूना ए बोलो,“ हे प्रभु, क्‍या तू चाहे कि आमु बुलु कि आसमाणो पेशो आग निकलयो तिनही खोत्‍म कोर देयो ?*
\v 55 पोरो तेने तिनही फिरयो डांटे ओरो बोलो, तुए जाणो ना कि तुए केशणे आत्‍मा के ओसो चाए
\v 56 आदमी का बेटा लोगो के प्राणो का नाश कोरदा नी पोरो बोचाणो के लिए आय रोआ ।”*ओरो सै कोसौ ओकी गाँव दे ओट गोए ।
\v 57 जोबे सैए रास्‍ते पुडै चाले रौए थिऐ ,तो तिन्‍नुके कुणिऐ बोलौ , जिथै जिथै तु जाला , ओऊ तेरे पौछोडियो चालदा ।
\v 58 यीशुऐ तिनु बोलो ,सियालिइ के भट ओरौ आकाश के पक्षियो के बसैरे होओ ,पोरौ आदमी के बेटे के सिर धरने का भी ढाव न आति।
\v 59 तैने ओकि बोलो मेरे पोछोडियो चाल। तैने बोलो, हे प्रभु मोखै ओगोडियो जाणौ दे कि ओऊ अपणे बापू के दबाऐ दूँ।
\v 60 तैने तिनु बोलो ,मरयो दे के अपणे मुरदे गाडणो दे पोरो तू जायौ के पोरमेश्वर के राज्‍य की कथा शुणा ।
\v 61 एकीऐ होजौ बोलो ,हे प्रभु ओऊ तेरे पोछोडियो चालदा ,पोरो मुखै ओगोडियो जाणो दे कि ओऊ अपणे घरो के लोंगों सै विदा लैयो के ओऊ ।
\v 62 यीशुऐ तिनु के बोलो ,जु कुणिऐ अपणा हाथ होलौ पान्‍दी राखियो के पोछोडियो के देखौ ,सैए पोरमेश्वर के राज्‍य के योग्‍य न आथि।
\c 10
\p
\v 1 इन्‍ही बातो के बाद प्रभुए सोतर ओजो आदमी चुण दिए, ओरो जेसी जेसी गाँव ओरो जोगोह पूडा सै आपी जाण वाला थिया, तिथे तिनहौ दो दो कोरेबा आपणे ओगोडियो छाडे ।
\v 2 तेणे तिनही बोलो,“ पाकयोदे खेत बोहिते ओसो, पोरो मोजदूर देणिशे ओसो ; ओरो खेतो के मालिक सै विणती कोरो कि सै आपणे खेत काटणो के लिए मोजदूर भिज दोव ।*
\v 3 जाओ, देखया, ओउ तुओ भेडो के सोमाण भेडियो के के दोरे छाडदा ओउ ।*
\v 4 ओरो ना बोटुआ, ना जूते लोया, ओरो ना ही बाटो पूडी कोसी के नोमस्‍ते कोरेबा ।
\v 5 जेसी कोसी के घोरे जाओ आगे बोलया, एसी घोरे का उध्‍दार ओहा चेई ।’
\v 6 ओगोर तिथे कुढिये उध्‍दार के लायक ओला, तो तोहारा उध्‍दार तिथे ठोहरदा ।नोही तो तुआगे पाछू आए जादा ।
\v 7 तेसी घोरे रोया कोरेबा, ओरो जू किछे तिनयादो मिलो, सैजोही खाया पीया कोरेबा, चाए मोजदूर के आपणी मजदूरी मिलणी चाहिए ; घोरे घोरे नी फिरया ।*
\v 8 जेसी गाँव दे जाओ, ओरो तिथे के लोग तुओ के उतारो, ओरो जू किछे तोहारे सामणे राखो सैजोही खाया ।
\v 9 तिथे के बीमारो के ठीक कोरेबा ओरो तिनही बोलया,“ पोरमेश्वर का राज्‍य तोहारे नोजदीक आदा लाग रोआ ।’
\v 10 पोरो जेसी गा दे जाओ, ओरो तिथे ले लोग तुओ नी मानो तो तिनके बाजारो दो जाऐबा बोलया ।
\v 11 तोहारे गाँव की धूल भी,जू हमारे गाँव दी लाग रोए, आमुए तोहारे सामणे झाड देदें।तोबै भी एजो जाण पाया कि पोरमेश्वर का राज्‍य तोहारे नोजदीक आदा लाग रोआ ।"
\v 12 ओउ तुओ बुलू,“ तेसी दूसै तेसी गाँव की दोशा सदोम की दोशा दी जादा सहणो लायक होंदी ।
\v 13 “हाय खुराजीन” “हाय बैतसैदा,” जू सामथ्‍य के काम तुहारी होए, ओगोर सै सुर ओर सैदा मे होदे तो टाट लोपेटयो ओरो खेवुडो पेशे बिजयो कोलो के मोन फिराए देदे थिऐ ।
\v 14 पोरो न्‍याय के दूसै तोहारी दोशा सै सूर ओर सैदा की दोशा दी जादा पीडो के लायक होदी ।
\v 15 हे कफरनहूम, काए तू स्‍वर्ग दा ऊचां कोरी जादा तू तो नोरको दा देने कोरी जादा ।”
\v 16 “जू तोहारी शुणो ओसो” सै मेरी भी शुणो ए ओरो जू तुओ बेकार जाणो, सै मुखे भी बेकार जाणो, ओरो जू मोखे बेकार जाणो सै मेरे भेजणे वाले के भी बेकार जाणो ।”*
\v 17 सैजे सोतर खुशी ओएयो पाछु अउए ओरो बोलदे लागे, “ हे प्रभु तेरे नाव सै दुष्‍ट आत्‍मा हमारे कोबजे दी ओसो ।"
\v 18 तेने तिनही बोलो,“ मोए शैतानो के बिजलीयो के सोमाण स्‍वर्ग सै पोडदेबेई देखी लोआ थिया ।
\v 19 देखया, मुएं तोखे सांपो ओरो बिछुओ के जेगणो का, ओरो दुश्‍मणो की सोबे सामथ्‍य पेदी ओधिकार ओसो ;*
\v 20 तोबर भी इथलेई खुशी नी होया कि आत्‍मा तोहारे कोबजे दी ओसो, पोरो इथ लेई खुशी ओया कि तोहारे नाव स्‍वर्ग पेदी लिख राए ।”
\v 21 तेसी घोडियो दो सै प्रवितर आत्‍मा दा भोरयो जोशयो भोर गोआ, ओरो बोलो, हे पिता, स्‍वर्ग ओरो धोरती के प्रभु ओउ तेरा धोन्‍यवाद कोरु कि तूए इनी बातो के बुधिमानो ओरो सोमझदारो दो छुपाया राखो, ओरो बइया पेदी देखिया । हां हे पिता, चाए तोखे एजो ही आच्‍छो लागो ।
\v 22 मेरे बापूए मुखे सोबे किछे सोप राए ओरो कुढिये ना जाणो कि बेटा कूढ ओसो बस बापू, ओरो बापू कूढ ओसो एजो भी कूढिये ना जाणो बस बेटे के ओरो जेसी पेदी बेटा देखिणा चाओ ।*”
\v 23 तोबै चेले के डोबो मुडयो एकेलो दो बोलो,“ धोन्‍य ओसो सैजी आखी, जू एजी बातो जू तुए देखयो देखो ।
\v 24 चाए ओउ तुओ बुलू कि बहूते भविष्‍यद्‍क्‍ताओ ओरो राजाए चउ कि जू बातो तोए देखी सै देखो पोरो ना देखी, ओरो जू बातो तुए शुणो सै शुणो पोरो नी शुणी ।”
\v 25 ओरो देखया, एक नियम माणण वाला उबा बीजा ओरो एजो बोलयो तेसकी पोरिकशा कोरदा लागा, हे गुरु, ओनोतं जीवण पाणो के लिए का कोरणो चाहिए ?”
\v 26 तेसने तेसी बोलो,“ नियमो दो का लिख राए ?” तू कैशे पोढे?
\v 27 तेने उतर दिया,“ तू आपणे पोरमेश्वर सै आपणे सारे मोन ओरो आपने सारे प्राण ओरो आपणे सारे शोक्‍ति सै ओरो ओरो आपणे सारे बुध्‍दि सै प्‍यार कोरेबा ;*ओरो आपणे पोडोसी यारी आपणे सोमान प्‍यार कोरेबा ?”*
\v 28 तेने तेसी बोलो,“ तोए ठीक उतर देय राए,एजो ही कोरेबा तोबै तू जिंदा रोदा ।“*
\v 29 पोरो तेने आपी के धोरमी बोनणो की इच्‍छा सै यीशुआ दो पूछु, तो मेरा पोडोसी कूढ ओसो,“
\v 30 यीशुए उतर दिया,“ एक आदमी यरुशमेमो दा यरीहो के चाली रोआ थिआ,कि डाउए तेसके कोपडे फाडयो उतार दिये,ओरो मार पीटयो तेसके आधामोरयोदा छोड दिया ।
\v 31 ओरो एजे हो कि तेसी रास्‍ते पूडा एक याजक चाल रोआ थिआ पोरो तेसी देखयो सै शोगाये गोआ ।
\v 32 ओरो एजकेई एक लेवी तेसी जोगोह पूडा अउआ, सै भी तेसी देखयो शोगायो आगु ओट गोआ ।
\v 33 पोरो एक सामरी यात्री तिथे अउआ, ओरो तेसी देखयो तोरस खायो ।*
\v 34 तेने तेसके दोरे आयो घाव पेदी तेल ओरो दाखरस ढालयो पाटी बानी ओरो आपणी शवारी पेदी बोठालयो सराय पेदी लैए गोआ, ओरो तेसकी सैवा कोरदा लागा ।
\v 35 ओकि दूसै तेने दौ सिक्‍के गाडयो सराय के मालिको के दिए, ओरो बोलो,“ कि ऐसकी सैवा कोरिया;औरो जु किछे तेरो होजो लगलो; सि ओऊ पाछु आयो तोके दे देदा।
\v 36 एबे तेरे समझ मे जु डाकु मुझी रोआ थिया फोशि ; ईनी ति मुजदा कुण तेसका पडोसी होआ?”
\v 37 तेने बोलो,“ सैजाइ जेने तेस पेनदी दोया की ”यीशु तिनु बोलो, जाओ,तुऐ भी ऐश केई कोरो।
\v 38 जोबे सि चाल रोए थि तो सि ऐकि गॉव दे ओटे, ओरो मारथा नाव कि एकी ओरोते तेसी आपणे घोरे बोठाला ।
\v 39 मोरिम नाव की तेसकी एक बोहिण थी ।सै प्रभु के चोरनो दी बौठयो तेसका वचन शुणो थी ।
\v 40 पोरो मारथा सैवा कोर कोर घोबराय गोए, ओरो तेसके दोरे आयो बोलदी लागी,“ हे प्रभु, काए तोके मेरी किछ भी चिन्‍ता ना आथी कि मेरी बोहिणिए मुखे सैवा कोरणो के लिए एकेली ही छोड दी ?”ओरो तिनहो एशे बोल कि मेरी मोदद कोर ।"
\v 41 प्रभु ऐ तेसि उतोर दिया "माऱथा ,हे माऱथा, तू बोहिते बातो कि चितां कोरे ओरो घबराए
\v 42 पोरो ऐक बात जरूर ऐ,ओरो कि तेसी बोडिया भाग के मोरियमे चुण पाए, जू तियादो छिड ना सोको ।"
\c 11
\p
\v 1 सै कोसी जोगेह प्रारथ्‍ना कोर लोई थी । जोबे तेने प्रारथ्‍ना कोर पाए, तो तेसके चेले मुझदे एकीए तेसी बोलो,“ हे प्रभु, जैशे यहूनाए आपणे चेले के प्रारथ्‍ना कोरनी शिकायी राए तेशकैई तू आमु कर शिकाए दे ।”
\v 2 तेने तिनही बोलो,“ जोबे तुए प्रारथ्‍ना कोरो तो एशे बोलया, ‘हे पिता, तेरो नाव पोवितर मानो जाओ तेरा राज्‍य आओ ।
\v 3 हमारे दूस भोर की रोटी होर दूस आमू देया कोरेबा ,
\v 4 ओरो हमारे पापो के माफ कोरेबा चाए आमुए भी आपणे होर एक ओपराधी के माफ कोरु ।ओरो आमु के पोरिकशा देनी लाया ।
\v 5 तोबै तेने तिनही बोलो,“ तुओ मुझदा कुड ओसो जेसका दोस्‍त ओसो, ओरो सै आधे राते के तेसके दोरे जाऐबा बोलो, हे दोस्‍त मुखे तीन रोटी दे *।
\v 6 चाए एक यात्री दोस्‍त मेरे दोरे आय रोआ, ओरो तेसके ओगोडियो मुआ राखणो के लिए किछ भी ना आथी ।’
\v 7 ओरो सै भीतरो दा उतर दोव, मुखे दुख नी देया, एबे तो दवार बोन्‍द ओसो, ओरो मेरे नाडडिया मेरे दोरे बिछाणे पेदी ओसो ओरो ओउ बिजयो तोखे देय नी सोकू ।
\v 8 ओउ तुओ बुलू, ओगोर तेसका दोस्‍त होदे बेई भी तेसी बिजयो नो देव, तोबै भी तेसके सोरमाणो छोडयो मागडो के कारणो तेसी जिशे जोरुरत ओसो तेशे बिजयो देदा ।
\v 9 ओरो ओउ तुओ बुलू, कि मागया तो तुओ मिल जांदो ढूढया, तो तुए मिलदू खोटखोटाया तो तोहारे भी खोल जादो ।
\v 10 चाए जू कुणिये मागो , तेसी मिलो ओरो जू ढूढो, सै पाओ, ओरो जू खोटखोटाओ ओसो तेसके लिए खोला जादा ।*
\v 11 तुओ मुझदा कूण एशणा बापु ओसो, कि जोलो तेसक बेटा रोटी मागला, तो तेसी पाथ्‍तर देव, या माछली मांगो तो माछली के बोदले तेसी शोगूउ देव?
\v 12 या आण्‍डा मागी तो तेसी बिच्‍छू दोव, ?
\v 13 आच्‍छा जोबे तुए बुरे ओयो आपने नाडडिया के आच्‍छी चीजो देव, तो स्‍वरगीय् पापा आपणे मांगणवालो के पवित्र आत्‍म काए नादेदा?
\v 14 तोबै तेने एक गूगी दुष्‍ट आत्‍मा के के निकाली । जोबे दुष्‍ट आत्‍मा निकली गोई तो गूगा बोलदा लागा ;ओरो लोग चोकित ओए ।
\v 15 पोरो तिन मुझी किछे बोलो,“ एजा तो बालजबूल नाव के प्रोधान की मोदद सै दुष्‍ट आत्‍माओ के निकालो ।”*
\v 16 ओरे तेसकी पोरिकशा के लिए तेसयादा आसमानो का निशान मागां ।*
\v 17 पोरो तेने तिनकी मोनो की बातो जाणयोतिनही के बोलो,“ जेसी जेसी राज्‍य दी फूट पोडो, सैजा राज्‍य उजडी जाऐबा ओरो जेसी गोरे फूट पोडो, सै खोत्‍म ओए जाओ ।
\v 18 ओगोर शैतान आपणा ही दुश्‍मण ओए जाओ, तो तेसका राज्‍य कोलो तोड़ी बोडयोदा रोहदा ? चाए तुए मेरे बारे मे तो बोलो कि एजा शैतानो की मोदद सै दुष्‍ट आत्‍मा के निकालो ।
\v 19 भोला ओगोर ओउ शैतानो कि मोदद सै दुष्‍ट आत्‍माओ के निकालदा, तो तोहारी सोनतान कोसकी मोदद सै निकालदे ? ओरो सैजे ही तोहारा फौसला चुकादे ।*
\v 20 पोरो ओगोर ओउ पोरमेश्वर की मोदद सै दुष्‍ट आत्‍माओ के निकालदा तो पोरमेश्वर का राज्‍य तोहारे दोरे आय जांदा थिया,
\v 21 जोबे मोजबूत आदमी आपणे होथियार बांनयो आपणे गोरो की रोकवाली कोरो, तो तेसकी सोपतिं बोचयोदी रोव ।
\v 22 पोरो जोबे तेसदा बोढयो कुणिये जोरवाला तेसयारी जोगडियो तेसी जीती दोव, तो तेसके सैजे होथियार जेस पेदी बतेसका भरोसा ओसो, छीण दोव ।ओरो तेसकी सोपति लूटयो बाट दोव ।
\v 23 जु मेरे साथी आथी ना सैजा मेरे डोबो नी। ओरो जू मेरे साथी नी, कोठो कोरेबा ओरो बिखरी दो ।
\v 24 जोबे ओशुध्‍द आत्‍मा आदमी के निकली जाओ तो शूके जोगह दी आराम ढूढदी फिरो, ओरो जोबे ना पाओ तो बोलो,“ ओउ आपणे तेसी घोरे तिथे दी निकली रोए थी, तिथी पाछू जादीं ।”*
\v 25 ओरो आयो तेसी झाड झाडयो ओरो सोजाऐबा सोजाऐबा पाओ ।
\v 26 तोबै सै जाऐबा आपणे पेशी सात बेकार दुष्‍ट आत्‍माओ के आपणे साथी लाओ, ओरो सै तेसपेदी बौठयो सोमाय जाओ ,ओरो तेसी आदमी की पाछले हाल पोहले देभी बुरे होए जाओ ।”
\v 27 जोबे तेने एजी बातो बोली ही लोए थी, तो भीडो मुझदी कुणिये ओरोतै लेलयाओ बोलो,“ धोन्‍य ओसो तेरी मा जेसदा तू रोहा ओरो सैजे दूध जू तुए चूशो ।”
\v 28 तेने बोलो,“एहे; पोरो धोन्‍य ओसो जू पोरमेश्वर का वचन शूणो ओरो मानो ।”
\v 29 जोबे बोडी भीड कोठी ओए जाओ थी तो सै बोलदा लागा,“ एसी जोमाने के लोग* बुरे ओसो; सै निशान ढूढो पोरो योना के निशानो के छोडयो कुजाई निशान तिनी ना देया जादा ।
\v 30 जेशे योना नीनवे के लोगो के लिए निशान ठोहरा, तेशकेई आदमी का बेटा भी एसी जोमाने के लोगो के लिए ठोहरदा ।*
\v 31 दोशिण की राणी न्‍याय के दूसै इनही सोमय के आदमी के साथी बिजयो तिनही झूठी ठोहरादी, चाए सै सुलेमान का ग्आन शोणयो धोरती पेदी आई, ओरो देकया, इथे सैजा ओसो, जू सूलैमान दा भी बोडा ओसो ।
\v 32 नीनवे के लोग न्‍याय के दूसै इन्‍ही सोमय के लोगे के साथी खोडे होयो तिनही झूठे ठोहराओ, चाए तिनये योना का प्रचार शोणयो मोन ना फिरइ,ओरो देखया,इथे सैजा जू योना दा भी बोडा ओसो ।
\v 33 कुणिये भी आदमी दीवा जोलायो घोरे या हेटे ना राखो पोरो ऊंचे पेदी राखो कि भीतरे आण वाले पयाशो पाओ ।*
\v 34 तेरे शोरीर का दीवा तेरे आखी दा ओसो, ओरो जोबे तेरी आख आच्‍छी ओसो, तो तेरा सोबे शोरीर पयाशे दा ओसो,पोरो जोबे सै बुरी ओसो तोबै तेरा सोबे शोरीर भी इनारे दा ओसो ।
\v 35 ओरो तुए चौकश रोया कि जूंजो पयाशो तोआ गेए सै इनारो नी चेई बोणो।
\v 36 ओगोर तेरो सोबे शोरीर पयाशे दा ओसो ओरो तिथका कुजाइ भी भाग इनारे दा ना आथी तो सोबे का सोबे एशणो पयाशो होदो, जैशणो तेसी सोमय होव थिउ कि जोलो दीवा आपणे चोमक लेई तोखे पयाशो देव थिउ ।"
\v 37 जोबे तेने बातो कोरी लोए थी तो कोसी फोरिसी तेसयादी विणती कोरी कि मेरे इथे खाणो खा सै भीतरे जाऐबा खाणो खाद बोठ गोआ ।
\v 38 फरीसी के एजो देखयो आच्‍छो नी लागी कि तेने खाणो खादे दो ओगोडियो नइ नी,
\v 39 प्रभु तेसी बोलो,“ हे फरीसियो, तुए डोगे ओरो थाली के पादे पादे तो माजो पोरो तोहारे भीतरे इनारो ओरो दुष्‍टता भोरयोदी ओसो,
\v 40 हे निबुध्‍दियो, जेने बाहरे का हिस्‍सा भी बाण राए, काए तेने भीतरे का हिस्‍सा बाण रेई ना ?
\v 41 पोरो हेए भीतरे वाली चीजो के दान कोर देव तो देखया, सोबे किछे तोहारे शुध्‍द होए जादो
\v 42 “पोरो हे फरीसियो, तुओ पेदी हाए, तुए पुदीने ओर सुदाब का ओरो सोबी चीजो को साग पात का दसवां ओशं दोव, * पोरो न्‍याय के ओरो पोरमेश्वर के प्रयार के टाल देव तुए, चेई तो थिउ कि इनही भी कोरदे ओरो यिनही भी छोडदे नी ।
\v 43 हे फरीसियो तुओ पेदी हाय, तुए आराधनालयो दे बोडिया बोडिया बातो ओरो बाजारो दी नोमस्‍ती चाहो ।
\v 44 हाय तुओ पेदी, चाए तुए तिनही चुरयोदी क्रबो के सोमान ओसो जिन पेदी लोग चालो पोरो ना जाणो ।”
\v 45 तोबै एकी नियम माणवाले तेसी बोलो,“ हे गुरु, इनही बातो के कोहणे सै तू हमारी निन्‍दा काए कोरे ।”
\v 46 तेने बोलो,“ हे नियम माणवाले, तुओ पेदी हाय ; तुए एशणे बोझ जिथु टिपणो चेईथो ओसो, आदमियो पेदी लादो पोरो तुए आपी तुए आपणे एकी गूटी लेई भी तिथु छुओ ना ।
\v 47 हाय तुओ पेदी; तुए तिनही भविष्‍यद्‍क्‍ताओ की क्रबो बणाओ, जिन्‍ही तोहारे ही बापू ओरो दादा मार दिए थिऐ ।
\v 48 ओरो तुए गवाह ओसो, ओरो आपणे बाप दादो के कामो लेई सोहमत ओसो, चाए तिनये तिनही मार दिए थिऐ, ओरो तुओ तिनकी क्रबो बाणो ।
\v 49 ओरो पोरमेश्वर की बुध्‍दि ए बोल राए थिउ,“ ओउ तिनके दोरे भविष्‍यद्‍क्‍ताओ ओरो तिनके चेलो के छाडदी, ओरो सै तिनमुझदी किछे के मार देदे ओरो किछे के तोडपादे ।*
\v 50 जू जिशे भविष्‍यद्‍क्‍ताओ का खून जोगत की शुरात दो ओगोडियो बोहाय राए थिउ सोबी का लेखा एसी जोमाने के लोगो सै लोए राए ;
\v 51 हाबिल की होत्‍या सै लोयो जकरयाह की होत्‍या तोड़ी*जू वेदी ओर मोन्‍दिर के बीचो दो गात कोर राए थिउ । ओउ तुआ साचो बुलू इनही सोबी का लेखा इनही सोबी लोगो सै लोआ जादा ।
\v 52 हाय तुओ नियमो माणवालो पेदी तुए गयान की किताब तो खोल दी पोरो तुए आपी ही तिदा प्रोवेश ना कोरी, ओरो जाण वालो के भी तुए रोक दिए ।”
\v 53 जोबे सै तिथे दा निकला तो शास्‍त्री ओरो फरीसी बुरी तोड़ी तेसके पोछिडियो पोड गोए थिऐ ओरो छेडदे लागे कि सै बहुते ही बातो की चोरचा कोरो ।
\v 54 ओरो मारणो दे लागी रोए कि तेसके मुह की किछे बात पाकडू ।"
\c 12
\p
\v 1 इशे दी जोबे होजारो की भीड लाग गोई ईथे तोड़ी की सैव एकी दूजे पेदी उदे रिडो थिऐ, तो तेने सोबसै ओगोडियो आपणे चेले के बोलो,“ फरीसियो के लोग वादे बोचयो रोया, *
\v 2 किछ भी ढोकयोदो ना आथी, जू खूलीयो नी, ओरो नाही किछे चोरयोदो आथी, जू जाणियो नी ।*
\v 3 ओरो जू किछे तुए इनारे दो बोल राए, सै पयाशे दो शुणी जादो ओरो जू तुए कोठारो दो कानो लेई कोह राए सै छोतो पेशो प्रोचार कोरी जादो ।
\v 4 ओउ तुओ के जू मेरे दोस्‍त ओसो बुलू कि जू शोरीरो के नुकसान कोरो पोरो तसके पोछोडियो ओको किछे ना कोरियो, तिनयादे नी डोरया,
\v 5 ओउ तुओ बताए दियु कि तुओ कोसदो डोरणो, मारनो के बाद जेसी के नोरको दो डालणो का ओधिकार ओसो, तेसदेई डोरया, एहे ओउ तुओ बुलू कु तेसयादे ही डोरया ।
\v 6 काए दो रुपये की पाच चिडकूली ना बिको,? तोबै पोरमेश्वर तिनमुझदा कोसी एकि के भी ना बिसरो ।
\v 7 तोहारे सोबी के मुडो के बाल भी गिण योदे ओसो, ओरो डोरया नी, तुए बहुते चिडकुली दे बौढयो ओसो ।
\v 8 ओउ तुओ बुलू, जू कुणिये मोखे आदमियो के सामणे मुखै माण देले, तेसी के आदमी के बेटा भी पोरमेश्वर के स्‍वर्गदूत के सामणे मेरा इन्‍कार कोरेबा तेसका पोरमेश्वर के स्‍वर्गदूतो के सामणे इन्‍कार कोरा जादा ।
\v 9 पोरो जू आदमियो के बेटे के सामणे मरा इनकार कोरला तेसका पोरमेश्वर के स्‍वर्गदूतो के सामणे इनकार कोरा जादा ।
\v 10 “ जू कुणिये आदमी के बेटे के ढोबो दी कुणिये बात बोलो तेसका सैजा ओपराध माफ कोरा जादा पोरो जू पवित्र आत्‍मा की के बारे मे बोले तेसका ओपराध कोलोइभी माफ ना होदा।
\v 11 जोबे लोग तुओ सभाओ ओरो हाकिमो ओरो अधिकारियो के के सामणे लेए जाओ, तो डोरया नी, कि आमुए कैशणी रीति सै या कया उतर देदे या का बोलदे ।
\v 12 चाए पचित्र आत्‍मा तेसी सोमय तुओ शिकाए देदा कि तुओ का कोरणो चाहिए ।”*
\v 13 तोबै भीडो मुझदा एकीए बोलो, हे गुरु' मेरे भाई के बोल कि बापु कि दौलत मेरे साथी बाटी दे ।"
\v 14 तेने तेसी बोलो, “ हे आदमी ,कोणे माके तेरा न्‍याय या बांटणवाला ठोहराय राए ?”
\v 15 औरौ तेने तेसके बोलो,“ चौकश रोया ओरो होर ढोबो के लोभवा दा आपी के बोचय राख; चाए कोसी का जीवन तेसकी सोपतिं की जयादा ना होदा ।”
\v 16 तेने तेसी एक उदाहरण दिया,“ कोसी धोनवानो के जोमीनो दो बोडी फसल होई ।
\v 17 तोबै सै आपणे मोनो दो सुचदा लागा ‘ओउ का कोरु’ ? चाए मेरे इथे ठोहड ना आथीजिथे आपनी फोसल राख सोकू ।
\v 18 ओरो तेने बोलो,“ ओउ ईथे कोरदा: ओउ आपणी बखारिया तोडयो तिनिदी बोडी बानणदा ;ओरो तिथे आपणी सिबे खाणो ओपरो सोपतिं राखदा ;
\v 19 ओरो आपणे प्राण के बोलदा कि प्राण तेरे दोरे बहुते सालो के लिए लिए बहुती सोपति राख राए चोएन कोर, खा, पी, सुख सै रोह
\v 20 पोरो पोरमेश्वर तेसी बोलो,“ हे मुर्ख ; एसी राती तेरा प्राण तोआ दा लोआ जादा जोबे जू किछे तोए कोठो कोर राए सै कोसको होदो?”
\v 21 तेशना सैजा आदमी भी ओसो जू आपणे ;लिए धोन कोठो कोरो, पोरो पोरमेश्वर की नोजर दा धोनी ना आथी ।”
\v 22 तोबै तेने आपणे चेले के बोलो,“ ओरो ओउ तुओ बुलू,“ आपणे प्राण की चिन्‍ता नी कोरेबा, कि आमुए का खादे; ना ही शोरीर की आमुए का बांबदे ।
\v 23 चाए खाणो सै प्राण, ओरो लुसके दा शोरीर बोढयो ओसो, ।
\v 24 कौवुए पेदी ध्‍यान कोरो, सै नाही बोव न ही काटो, ना तिनके भण्‍डार ओरो ना ही खाते ओसो, तोबै तिने पोरमेश्वर पालोए तोहारी कीमत चिडिया दी भी बोढयो ओसो ।
\v 25 तुओ मुझदा एशणा कूण ओसो जू चिन्‍ता कोरेबा आपणी उम्र के सोमय बोढाय सोको ?
\v 26 ओरो तुए देणिशा काम भी कोर ना सोको, तो अकी बातो के काए चिन्‍ता कोरो ?
\v 27 सालो के डालो के देखो की सै कैशे बोढो? सै ना ही मोहनेत कोरो ना ही काटो तोबै भी ओउ तुओ बुलू कि सुलैमान भी आपणे सारे शोरीरो दा तेन मुझी कोसी एकी के सोमान भी कोपडे बांबयो दा नी थी ।
\v 28 ओगोर पोरमेश्वरे मैदानो के घासो के, जू एलो ए ओरो दोतियो भाडी दी डाली जादी, एशणो बोबाओ, तो हे ओल्‍पविश्‍वासियो सै तुओ काए ना बोबादा ।
\v 29 ओरो तुए एसी बातो की खोजो दे नी रोया कि का खादे ओरो का पीदे ओरो ना ही शोक कोरेबा ।
\v 30 चाए सोसार की जाति इन्‍ही सोबे चीजो की खोज दी रोव ओरो तोहारा बापू जाणो कि तुओ इन्‍ही चीजो की जोरुरत ओसो ।
\v 31 पोरो तेसके राज्‍य की खोजो दे रोव तो एजी चीजो भी तुओ मिल जादी ।
\v 32 हे नाडडा झुण्‍ड, डोरया नी चाए तिहारे बापू की एजी भाया ओसो कि तुओ राज्‍य देव
\v 33 आपणी सोपति बिकयो दान कोर देव ओरो आपणे लिए एशणे बोटुए बाणो जू पुराणे ना हो ओरो स्‍वर्ग दो एशणो धोन कोठो कोरो जू कोम ना हो ओरो जिथके दोरे चोर ना आओ ओरो कीडा बिगाडो ।
\v 34 चाए जिथे तोहारा धोन ओसो, तिथे तोहारा मोन भी लागयो दा रोहदा ।
\v 35 तोहारी कोमरो बाधियोदी रोव ओरो तोहारे दौवे जोलयोदे रोव ,*
\v 36 ओरो तुए तिनही आदमी के सोमान बोणया जू आपणे स्‍वामी की बाट देखदे रोव ओरो सै शादी पेशा कोलो आदां कि जोलो सै आयो द्वार खोटखोटाला तो तावलो तेसके लिए खोल देव ।*
\v 37 धन्‍य ओसो सैजा दास जिन्‍ही स्‍वामी आयो जोगयोदा पाओ; ओउ तुओ साचू बुलू कि सै कोमर बानयो तिनही खाणो खादे बेई बोठालदा ओरो आपी आयो तिनही सैवा कोरदा ।
\v 38 ओगोर सै राती के दूजे पहरे या तीजे पहरे दा आयो तिनही जोगयोदे पाओ तो सैजे दास धन्‍य ओसो ।
\v 39 पोरो तुए एजो जाणी राखया कि ओगोर गोरो का स्‍वामी जाणो कि चोर कोलो आदा तो जागयोदा रोहदा ओरो आपणे घोरे चोट नी लागणो देदा ।*
\v 40 तुए भी तैयार रोया चाए जेसी सोमये तुए सुचो ना तोलोही आदमी का बेटा आय जादा ।"*
\v 41 तोबै पोतरसै बोलो,“ हे प्रभु, काए एजा उदाहरण तू आमू ही के या सोबी के बोले, ।”
\v 42 प्रभुए बोलो,“ सैजा विश्वास वाला ओरो बुध्‍दिमान भण्‍डारी कूण ओसो, जेसका स्‍वामी तेसकी नौकरो चाकरो पेदौ ठोगडा ठोहराओ, कि तिनही सोमये पेदी खाणो पूशो ।
\v 43 धन्‍य ओसो सैजा दास जेसी तेसका दास आयो एशकेई कोरदा पाओ ।
\v 44 ओउ तुओ साचोबो दियु, सै तेसी आपणे सोबी धोन सोपति पेदी ओधिकारी ठोहरादा ।
\v 45 पोरो ओगोर सैजा सुचदा लागो कि मेरे स्‍वामी आणो के लेट कोर दी ओरो दासो ओरो दासियो के पीटदे लागो ओरो खाणो पीणो ओरो पिडवाणे होए जाओ ।
\v 46 तो तेसी दासो का स्‍वामी एशणे दूसै जोबे सै तेसीके याद नी कोरला ओरो एशणे सिमय जोलो सै जाणो ना, आदां ओरो तेसी बहुता दोण्‍ड देयो तेसका भाग विशवास नी कोरण वाले के साथी ठोहरादा ।
\v 47 सैजा दास जू आपणे स्‍वामी की इच्‍छा जाणो, ओरो तैयार नौ रोव, ओरो ना ही तेसके मोरजी के ओगोडियो चालो बोहिती मार खादा ।
\v 48 पोरो जू ना जाणयो मार खाणो के लायक काम कोरो सै देणिशी मार खादा ओरो जेसी बहुतो देय राए तेसयादो बहुतो मागदे ओरो जेसी बहुतो देय राए तेसयादो बहुतो लोय जादो ।
\v 49 ओउ धोरती पेदी आग लादा आय रोआ; ओरो का चाउ बस एजो कि इबी होए जाओ ।
\v 50 मुखे तो एक बतिस्‍मा लोणा, ओरो जोलो तोड़ी सै ना हो, तोलो तोड़ी ओउ केशडी नियमो दा रोहदा ।*
\v 51 काए तुए समझो कि ओउ धोरती पेदी मिलादा आय रोआ ? ओउ तुओ बुलू ना; पोरो ओलोग कोरादा आय रोआ ॥
\v 52 चाए एलो दोउबे एकी घोरे दे पांच लोग उडे पूडे बोलादे, तीन दो वादे ओरो दो तीनवा दे ।
\v 53 बापू बेटेयादा ओरो बेटा बापू वारी विरोध कोरदा; मा बेटी यादा ओरो बेटी मा यादा, शाशु बहुआ दा, ओरो बहु शाशु आदा विरोध कोरदी ।
\v 54 तेने भीडो के भी बोलो,“ जोलो तुए बादलो के पोश्‍चिम दो टिपदे बेई देखो तो तावलो बोलो कि पाणी लागदो ओरो एशकेई हो ;
\v 55 ओरो दोशिणी हावा चालदे बेई देखो तो बोलो गाम लागदा ओरो एशकेई हो ।
\v 56 हे कपटियो तुए धोरती ओरो आसमाणो के रोंग रुप के बारे मे बोल सोको पोरो एसी जोमाने के बारे मे काए ओलोग कोरणो ना जाणो ?
\v 57 तुए आपी ही काए ना कोर सोको कि आच्‍छो का ओसो ?
\v 58 जोलो तु आपणे मुकाबले के साथ हाकिमो दोरे चाल रोआ तो रास्‍ते ही पूडा तेसयादा बोचणो की कोशिश कोरेबा एशे नी हो चेई कि सै तोखो न्‍यायी के दोरे खीचयो नी लेए जाओ, ओरो न्‍यायी तोखे सिपाही के दोरे लेई जाओ, ओरो सिपाही तोके जेलो पूडा डाल दो ।
\v 59 ओउ तुओ बुलू जोलो तोड़ी तू थोडो थोडो बोर ना दे तोलो तोड़ी तिथे ना छूटदा ना ।”
\c 13
\p
\v 1 तेसी सोमये दे किछे लोग आय होए ओरो तेने तिनही गलीलियो की चोरचा कोरदे लागे जिनको खून पिलातसै तिनके ही मारयोदे के साथी मिलाय राय थिउ ।
\v 2 एजो शुणयो तेने तिनही उतरो दो बोलो, क्‍या तुए सोमझे कि एजे गोलीली ओरो गलिलियो दे भी जादा पापी थिऐ कि तिन पेदी एशणी सोमोस्‍या पोडो ?
\v 3 ओउ तुओ बुलू कि ना; पोरो ओगोर तुए मोन नी फिरीइ तो तुए सोबे एशकेई खोत्‍म होए जादे ।
\v 4 ओरो क्‍या तुए एजो समझो कि सै अठाहरो लोग जिन पेदी शीलोह को गुम्‍मट पोडो, ओरो सै दोबयो मोर गोए, यरुशलेम के ओके सोबे रोहणवाले दे जादा ओपराधी थिऐ ?
\v 5 ओउ तुओ बुलू कि ना; पोरो ओगोर तुए मोन ना फिराले तो तुऐ सोबे भी ऐश केई मोर जादे।
\v 6 तोबै तेने एजा उदाहरण भी दिया:“ कोसी की अंगूरो की बारी दा एकी अंजीरो का पेड लागयोदा थिया ।सै तिददे फोल ढूढदा अउआ, पोरो किछे नी पइ।
\v 7 तोबै तेने बारी के रोखवाले के बोलो देखया ती सालो दोउडा एसी डालो दा फोल ढूढदा आए रोआ पोरो नी पई ।
\v 8 तेने तेसी उतर दिया,“ हे स्‍वामी, एसी एस साल रोहड दे ओउ इथके चारो ढोबो खोण्‍यो खाद डालदा ।
\v 9 ओगोर ओगोडियो फोलला तो ठीक, नही तो तेसी काट देया ।”
\v 10 आरामो के दूसै सै आराधनालय दा उपदेश कोर लोआ थिया ।
\v 11 तिथे एक ओरोत थी जियो ओठाहरा सालो दोवडी एक पोरेशान कोरण वाली एक दुष्‍ट आत्‍मा लाग रोई थी ओरो सै कुबडी होए गोए थी ओरो केशकेई भी सीधी नी होए सोको थी ।
\v 12 यीशुए तिनहो देखयो बोइदी ओरो बोलो, हे ओरोत, तू आपणे पोरेशानी दी छूट गोई ।”
\v 13 तोबै तेने तिनहो पेदी हाथ राखा,ओरो सै तावली ही ठीक होए गोए ओरो पोरमेश्वर की बोडाई कोरदी लागी ।
\v 14 ओरो यीशुए आरामो के दूसै तिनहो ठीक कोर राए, आराधनालय का सोरदार रिसियाकर लोगो के बोलदा लागा ,“ छो दूस ओसो जिनदा काम कोरण चाहिए ओरो तिनही दूसो दे आयो ठीक होव, पोरो आरामो के दूसौ नी ।”*
\v 15 एजो शोणयो प्रभए उतर दिया, हे कोपटियो, क्‍या आरामो के दूसै तुओ मुझदा होर एक आपणे बोलदो या गोदहे के खुडेयादा खोलयो पाणी पियादा ना नियो ?
\v 16 तो का आच्‍छो ना थी कि एजी ओरोत जू ओब्राहम की बेटी ओसो जियो शैताने ओठाहरा सालो दोवडी बानयो राख ऱाए थी आरामो के दूसै एसी बोन्‍धनवा दी छोडाइ जादी ।
\v 17 जोबे तेने एजी बातो बुली तो तेसके सोबे विरोधी सोरमाय गोवे, ओरो सोबे भीड तिनही मोहिमा के कामो दी जू सै कोरो थिया खुशी होव थिऐ ।
\v 18 तोबै तेने बोलो,“ पोरमेश्वर का राज्‍य कोसके सोमान ओसो ? ओरो ओउ तेसकी तुलणा कोसयारी कोरु ?
\v 19 सै एकी राई के दाणे के सोमान ओसो जेसी आदमिये लोयो आपणे खेतो दो बो: ओरो सै बोढयो डाल बोणा; ओरो आसमाणो के चिडियाए तिथकी डालियो दो जाऐबा बोसैरा डाला ।”
\v 20 तेने होजो बोलो,“ ओउ पोरमेश्वर के राज्‍य की तुलणा कोसयारी कोरु?
\v 21 सै खोमीर के सोमाण ओसो, जेसी कोसी ओरोते लोयो तीन पोसैरी आटे दो मिलयु, ओरो होदे होदे सोबे आटो खोमीर होए गो ।”
\v 22 सै शहरो शहरो ओरो गांव गांव जाऐबा प्रोचार कोरदा ओयो यरुशलेम के चाल रोआ थिया,
\v 23 तो कोसीए तेसयादो पुछू,“ हे प्रभु क्‍या उध्‍दार पाण वाले कोम ओसो ?तेने तिनही बोलो,
\v 24 नाडडे द्वारो पेशो आनो की कोचिश कोरो , चाए ओउ तुओ बुलू कि बोरिशे आणो चावले, ओरो कोरिदो ना ।
\v 25 जोबे घोरे का स्‍वामी बिजयो द्‍वार बोन्‍द कोर देला, ओरो तुए बाहरे आयो दोरवाजा खोटखोटादे बोलदे लागो,“ हे प्रभु, हमारे लिए खोल दे ’ ओरो सै उतर दो, ओउ तुओ ना जाणू, तुए कोके के ओसो?”
\v 26 तोबै तुए बोलदे,“ आमुए तेरे सामणे खउ पिउ ओरो तोए हमारे बाजारो दो उपदेष भी दिया ।’
\v 27 पोरो सै बोलदा,“ ओउ तुओ बुलू ओउ ना जाणू कि तुए कोके दे आए रोए। हे कुकम्र कोरण वाले तुए सोबे मेरे दोरे दे दूर ओए जाओ ।
\v 28 तिथे रूणु ओरो दांतो पीशणो को होदो;* जोलो तुए अब्राहम ओरो इसहाक ओरो याकूब ओरो सोबी भविष्‍यद्‍क्‍ताओ के पोरमेश्वर के राज्‍यो दे बोठयो, ओरो आपी के बाहरे निकालदेबेई देखदे ;
\v 29 ओरो पूरब ओरो पोश्‍चिम उतर ओरो दक्‍खिन दे लोग आयो पोरमेश्वर के राज्‍य के भोगो दे शामिल होदे ।
\v 30 ओरो देखया किछे पाछले सै ओगोडियो होदे ओरप किछे जू ओगोडियो के सै पोछोडियो होदे ।*”
\v 31 तेसी सोमेय किछे फोरिसी आयो तेसी बोलो,“ इथेदा निकलयो आगू जा, चाए हेरोदेस तोखे मारणा चाओ ।”
\v 32 तेने तेसी बोलो,“ जाऐबा तिओ सियाली बोल दे कि देख ओउ एलो ओरो दोतियो दुष्‍ट आत्‍माओ के निकालदा ओरो बीमारो के ठीक कोरू , ओरो तीजे दूसै आपणा काम पूरा कोरदा ।
\v 33 तोबै भी एलो ओरो दोतियो ओरो पोरशोए चालणो जरुरी ओसो, चाए ओए ना सोको कि कुजइ भी भविष्‍यद्‍क्‍ता यरुशलेम के बाहरे मारा जाओ ।
\v 34 हे यरुशलेम हे यरुशलेम तू जू भविष्‍यद्‍क्‍ताओ के मार देय, ओरो जू तेरे दोरे छाड राए तिन पेदी पोथ्‍राव कोरे किशे बेई मोए एजो चउ कि जेशे मुरगी आपणे बोच्‍चे के आपणे पाखो तोड़ी कोरो, तेशकेई ओउ भी तेरे नाडडिया के कोठे कोरु,पोरो तुए एजो ना चेइ ।
\v 35 देकया तोहारो घोर तोहारे लिए उजडियो छोड देव ओरो ओउ तुओ बुलू; जोलो तोड़ी तुए ना बोळे ।‘ धोन्‍य ओसो सै जू प्रभु के नाव सै आव ’ तोलो तोड़ी तुए मुखे कोलोइ ना देखदे ।”
\c 14
\p
\v 1 तोबै सै आरामो के दूसै फरीसियो के सोरदारो मुझदा कोसी के घोरे रोटी खादा होटा, ओरो सै तसकी चोट दे थिऐ ।
\v 2 तिते एक आदमी तसके सामणे थिया जेसी जलन्‍धर की बीमारी थी ।
\v 3 इथ पेदी यीशुए नियम मानण वाले ओरो फरीसीयो के बोलो,“ क्‍या आरामो के दूसै आच्‍छो ओसो कि गोलोत ?पोरो सै चुपचाप रोहे,
\v 4 तोबै तेने तेसी छूयो ठीक कोरा ओरो जाणो दिया ।
\v 5 ओरो तिन्‍ही बोलो,“ तुओ मुझदा एशणा कूण ओसो जेसको गोदाहा या बोलोद कुओ दो छोट जाओ ओरो सै आरामो के दूसै तिनही बाहरे नी निकालो ?”
\v 6 सै एसी बातो का उतर नी देय सोकी ।
\v 7 जोबे तेने देखो कि बोलयोदे लोगे कैशणी बोडिया बोडिया जोगोह छांट लोई तो एकी उदाहरण देयो तिनही बोलो,
\v 8 जोबे तोखे कुणिये शादी मुझी बोइदो तो ओगोडियो नी बोठयो कोदी एशे नी हो चेई कि तेने तुओ दा भी बोडे के नेवदा दे राला,*
\v 9 ओरो जेने तोखे ओरो तेसी दूइने के नेवदा देए राए, आओ तोखे बोलो, एसी ठौड दे, ओरो तोबै तोखे सोबसै पोछोडियो जोगोह दो बोठणो पोडदो ।*
\v 10 पोरो जोबे तू बोइदा जाए तो सोबसै पोछोडियो जा बौठ कि जोबे सै जेने तोखे नेवदा देय राए, आहो तो तोखे बोलो, हे दोस्‍त ओगोडियो जाऐबा बौठ,” तोबै तेरे साथी बोठण वाले के सामणे तेरी प्रोशंसा होदी ।*
\v 11 चाए जू कुणिये आपी के बोडो सोमोझलो, सै नाडडा कोरा जादा, ओरो जू कुणिये आपी के नाडडा सोमोझला, सै बोडा कोरा जादा ।
\v 12 तोबै तेने आपणे नेवदा देणवाले के बोलो,“ जोलो तू राती या दूसो को खाणो खाए, तो आपणे दोस्‍तो या भाइयो या नोजदीक रोहणे वाले या सैठ आदमी पडोसियो के नी बोयदा, कोदी एशे नी होव की सै भी तोखे नेवदा दोव ओरो तेरा बोदला होए जाओ
\v 13 पोरो जोलो तू खाणो खाए तो कगालो टुण्‍डे ओरो लोगडे ओरो आन्‍धे के बोइद ।
\v 14 तोबै तू धोन्‍य होदा चाए तिनया तोखे बोदला देणो के लिए किछ ना आथी, पोरो तोखे ठोगडे के जि होणो पेदी इथका प्रोतिफोल मिलदा ।”
\v 15 तेसके साथी खाणो खाणवालो मुझदा एकीए बातो शोणयो तेसी बोलो,“ धोन्‍य ओसो जू पोरमेश्वर के राज्‍य दी रोटी खाओ ।”
\v 16 तेने तेसी बोलो,“ कोसी आदमीए एक बोडा भोज राखा ओरो बहुते के बोहिदे ।
\v 17 जोबे खाणो तैयार होए गो तो तेने आपणे दास के हाथो दा बोलयोदे लोगो के भेज दिये,“ आउडे खाणो तैयार ओसो,
\v 18 पोरो सै सोब के सोबे माफी मागदे लागे आगले तेसी बोलो,“ मुए खेत लोए राए ओरो जोरुरी कि तिथि देखु ओउ तोआ दी विणती कोरु कि मुखे माफ कोरेबा ।
\v 19 दूजे बोलो,“ मुऍ पांच जोडे बोलोद खोरिद राए ओरो तिनही देखदा जायणू, ओउ तोआ दी विणती कोरु कि मुखे माफ कोरेबा ।
\v 20 एकी ओकिये बोलो,“ मुए शादी कोर राए ओरो ओउ ना आए सोकू ।’
\v 21 तेने दासै आयो एजी बातो शुणीइ तोबै घोरे के स्‍वामीए गुस्‍सै दो बोलयो आपणे दासो के बोलो गाँव के बाजारो ओरो गोलियो दे तावले जाऐबा कोगाल टुण्‍डे लोगडे ओरो आन्‍धे के इथे लेयो आओ ।
\v 22 दासै होजो बोलो,“ हे स्‍वामी जेशे तोए बोल राए थिउ तेशकेई कोर राए ओरो होजो भी जोगोह ओसो ।’
\v 23 स्‍वामीए दासो के बोलो,“ शोडको पूडे ओरो बाडो के ढोबो जाओ लोगो के बोयदयो लाओ* जू मेरो घोर भोरी जाओ ।
\v 24 चाए ओउ तुओ बुलू किउ तिनी बोयदयोदे लोगो मुझदा कुण्‍यिए मेरे खाणो के ना चाखदे ।”
\v 25 जोबे बोडी भीड तेसके साथी चाल रोए थी तो तेने पाछू मोडयो बोलो,
\v 26 ओगोर कुणिये मेरे दोरे आओ, ओरो आपणे माओरो बापू ओरो गोरवाली ओरो नाडडिया ओरो भाइयो ओरो बोहिणि ओरो आपणे प्राण के भी प्रयारो नी जाणो तो सै मेरा चेला ना होए सोको ;*
\v 27 ओरो जू कुणिये आपणो क्रूस नी टिपले ओरो मेरे पोछोडियो नी आओ, सैजा भी मेरा चेला ना होए सोको ।*
\v 28 तुओ मुझदा कूण हे जू गोढ बोणायो चाओ ओरो ओगोडियो बोठयो खोर्च नी जोडो कि पूरु कोरणो की सामथ्‍थ मोआ गे ओसो कि आथी ना?
\v 29 कोदी एशे नी हो कि जोबे सै नीव डाल पाओ पोरो तैयार नी कोर सोको तो सोबे देखणवाले एजो बोलयो तेसीके ठाठे दा उडादे
\v 30 एजा आदमी बोणादा तो लागा पोरो तैयार नी कोरी सोकी ?
\v 31 या कुण एशणा राजा ओसो जू ओकी राजारी युध्‍द कोरदा जाओ ओरो ओगोडियो बोठयो विचार नी कोरो जू बीश होजार लोयो मुओ पेदी चोढयो आओ, काए ओउ देश होजार लोयो तेसका सामणा कोर सोकू या नही, ?
\v 32 नही सै दूर रोयो सै आदमी के भेजयो मिलाप कोए देदा ,।
\v 33 एशकेई तुए भी जू कुणिये आपी के आपणा त्‍याग नी कोरला सै मेरा चेला ना आथी ।
\v 34 नूण तो आच्‍छो हे पोरो नूनो का स्‍वाद बिगडी जाओ तो सै कोसी चीजवारी नोमकीन ओए जादो ।
\v 35 सै ना तो जोमीनो के ओरो ना ही खादो के काम आओ तिथु तो लोग बाहरे फिरकाये देव जेसके शुणनोके कान ओसो सै शुण पाओ ।"
\c 15
\p
\v 1 सोबे चुगी लोण वाले ओरो पापी तेसके दोरे आया कोरो थिऐ जू तेसकी शुणो ।
\v 2 पोरो फरीसी ओरो शास्‍त्री खिजयो बोलदे लागे ये तो पापीयारी मिलो ओरो तिनके साथी खाया पिया कोरो ।"*
\v 3 तोबै तेने तिनही एक उदाहरण दिया,“
\v 4 तुओ मुझी कूण ओसो जेसकी शौ भेडो ओसो, ओरो तिन मझदी एक आरची जाओ, तो नीनाडवे के छोडयो, तिहो खोई दी कि जोलो तोड़ी सै मिली नी जाओ ढूढदा ना,
\v 5 ओरो जोबे मिल जाओ तोबै सै बोडे खुश होययो तिन्‍हो कांधे पेदी टिप दोव ।”
\v 6 ओरो घोरे आयो दोस्‍तो ओरो पोडिसियो के कोठे कोरेबा बोलो,“ मेरे साथी जोश्‍न मोनाओ, चाए मेरी आरचियोदिओइ भेड मिल गोई ।’
\v 7 ओउ तुओ बुलू एशकेई एक मोन फिराणवाले पापी के बारे दी भी स्‍वर्ग मे इशकेई जोशन होदा, जिशे की नीनाणवे एशणे धमियो के बारे दो ना होदो जिनही मोन फिराणो की जोरुरत ओसो ।
\v 8 या कूण एशणी ओरोत ओसो जिया देश सिक्‍के ओसो ओरो तिनहो मुझदा एक आरचि जाओ, तो सै दीवा बालयो ओरो घोरे झाड झुडयो जोलो तोड़ी मिल ना जाओ जी लायो ढूढदी ना ?
\v 9 ओरो जोबे मिल जाओ तो सै आपणे सैहली ओरो पोडोसियो के कोठे कोरेबा बोलो, मेरे साथी जोशन मोनाओ चाए मेरा आरचियोदिआ सिक्‍का मिल गोआ ।’
\v 10 ओउ तुओ बुलू एशकेई एक मोन फिराणवाले पापी के बारे दी पोरमेश्वर के स्‍वर्गदूतो के सामणे खुशी होदा ।
\v 11 तोबै तेने होजो बोलो,“ कोसी आदमी के दो बेटे थिऐ ।
\v 12 तिन मुझी नाडडे बापू के बोलो, हे बापू सोम्पति मुझदो जूजा भाग मेरा ओसो तेसी मोखे देदे ।’
\v 13 बहुते दूस बीती नेरेई थिऐ कि नाडडा बेटा सोबे किछे कोठो कोरेबा दूर देशो के ओट गोआ, ओरो तिथे बेकार कामो दी आपणी सोम्‍पति उडाई दी ।
\v 14 जोबे तेने सोबे खोर्च कोर दियु, तो तेसी देशो दा बोडा ओकाल पोडा, ओरो सै कोगाल होए गोआ ।
\v 15 ओरो सै तेसी देशो के लोगो मुझदा एकी के इथे जा पोडा ।तेने तेसी आपणे खेतो दे सुगर चोराणो के छाडा ।
\v 16 ओरो सै चाओ थिआ कि तिनही फोलियो लेई जिन्‍ही सुगर खाओ थिऐ आपणा पेट भोरो; ओरो तेसी कुणिये किछे नी देव थिऐ ।
\v 17 जोबे सै आपणे होशो दा अउआ तोबै बोलदा लागा, मेरे बापू के किशे मोजदूरो के खाणो दी जादा रोटी मिलो ओरो ओउ इथे भूखा रोहदा लाग रोआ ।
\v 18 ओउ एबे बिजयो आपणे बापू के दोरे जादा ओरो तेसी बोलदा कि बापू मोए स्‍वर्ग के ढोबो दी ओरो तेरी नोजरो दो पाप कोर राए ।
\v 19 एबे इथ लायक ना आथी कि तेरा बेटा कहलाऊ, मोखे आपणे एकी मोजदूर के सोमान राख दे ।’
\v 20 तोबै सै उबा बिजयो आपणे बापू के दोरे चाला सै इभी दूर ही थिया कि तेसके बापूए तेसी देखयो तोरोस खउआ, ओरो दोडयो तेसी गोले लउआ, ओरो बहुता चूशा ।
\v 21 बेटैए तेसी बोलो,“ बापू जी, मोए स्‍वर्ग के ढोबोशे ओरो तेरी नोजोर दा पाप कोर राए ओरो एबे एसी लायक ना आथी कि तेरा बेटा केहलउ ।’
\v 22 पोरो बापुए आपणे दासो के बोलो झोट बोडिया सै बोडिया लुस्‍के निकालयो तेसी बोंबा दे ओरो तेसके हाथो दी अगूठी ओरो लातो दी जूती पोहिनाओ ।
\v 23 ओरो पोलयोदा गोरु लायो मारो जू आमुए खउ ओरो जोशन मोनाये सोकू ।
\v 24 चाए मेरा एजा बेटा मोर गोआ थिआ होजो बोच गोआ आरची रोआ थिआ, एबे मिल गोआ ।’ ओरो सै जोशन कोरदे लागे ।
\v 25 पोरो तेसका बोडा बेटा खेतो दा थिआ जोबे सै आदेबेई घोरे के नोजदीक पोउचा तो तेने गाणे बोजाणे ओरो नाचणो की आवाज शुणी ।
\v 26 ओरो तेने एकी दासो के बोयदयो पूछू इथे का होदो लाग रोव ?”
\v 27 तेने तेसी बोलो,“ तेरा भाई आय रोआ ओरो तेरे बापुए पोलयोदो गोरू राए काटी ओरो तेसी आच्‍छा भोला पाए राए ।”
\v 28 एजो शुणयो सै गुस्‍सै दा आय गोआ ओरो भीतरे नी होटी, पोरो तेसका बापू बाहरे आयो तेसीके मोनादा लागा ।
\v 29 तेने बापू के उतर दिया,“ देख, मोए इशे सालो दोडी तेरी सैवा कोर लोए ओरो कोलोइबी तेरी बात ना टाली, तोबै तोए मुखे कोलोइबी एकी बाकरी का बोच्‍चा भी दी ना कि ओउ आपणे दोस्‍तो के साथी जोशन मोनाये सोकू ।
\v 30 पोरो जोलो तेरा एजा बेटा जेने तेरी सोम्पति वेश्‍याओ मे उडाई दी, अउआ, तो तेसके लिए तोए पोलयोदा गोरू भी काट दिया ।’
\v 31 तेने तेसी बोलो,“ बेटा, तू सोदा मेरे साथी ओसो; ओरो जू किछे मेरो ओसो सै सोबे तेरो ओसो ।
\v 32 पोरो एबे जोशन मोनाया ओरो खुशी होया चाए एजा तेरा भाई मोर गोआ थिया होजो जी रोआ, आरची गोआ थिआ, एबे मिली गोआ ।”
\c 16
\p
\v 1 तोबै तेने चेले के बोलो,“ कोसी धोनवानो का एक भोण्‍डारी थिया, ओरो लोगे तेसके सामणे तेस पेदी एजा दोष लउआ कि सै तेरी सारी सोम्पति उडाई देदा ।
\v 2 ओरो तेने तेसी बोयदयो बोलो,“ एजो का ओसो कि मुए तेरे बारे मे शोण लो ?आपणे भण्‍डारीपोण का लेखा देया चाए तू ओगोडियो के भोण्‍डारी ना रोए सोकदा ।
\v 3 तोबै भण्‍डारी सूचदा लागा,“ एबे ओउ का कोरु ? चाए मेरा स्‍वामी एबे भण्‍डारी काम मोहा दा आगू कोर लोआ माटटी तो मेरे खुणियो ना, ओरो भीख मागदेबेई मुखे शोरम आव ।
\v 4 ओउ सोमझी गोआ कि का कोरु, ताव जोबे ओउ भोण्‍डारी के कामो वा दा आगू जूउगा, तो लोग मोखे आपणे घोरो नी देदे
\v 5 तोबै तेने आपणे स्‍वामी के देणदारो के एक एक कोरेबा बोएदयो ओरो आगलया दो पूछू, तो पेदी मेरे स्‍वामी का किशे कोर्ज ओसो?
\v 6 तेने बोलो,“ ‘शौ मोण तेल’ तोबै तेने तेसी बोलो, आपणा खाता बाहरे लिख ओरो बोठयो तावलो पोचाश लिख दे ।’
\v 7 तोबै तेने दूजेयादो पूछू, तो पेदी मेरे स्‍वामी का किशे कोर्ज ओसो? तेने बोलो,“ ‘शौ मोण गेहूं’ तोबै तेने तेसी बोलो, आपणा खाता बाहरे लिख ओरो बोठयो तावलो आस्‍सी लिख दे ।’
\v 8 स्‍वामीए तेसी बेकार भोण्‍डारी के बोलो सोमझोउआ कि तेने चोतुराई दा काम कोर राए । एसी सोसारो के लोग आपणे सोमय के लोगो के साथी रीति व्‍यवहारो ओरो जोती के लोगो दे जादा चोतुर ओसो ।
\v 9 ओरो ओउ तुओ बुलू की ओधर्म के पोएसै लेई आपणे दोस्‍त बाण दोव, ताव जोबे सै जादा रोव तो सै तुओ ओनोंत घोरो दे लेए जाओ ।
\v 10 जू दिणशे सै दिणशे दे साच्‍चे ओसो सै बहुते दा भी साच्‍चा ओसो ओरो जू दिणशे सै दिणशे दे ओधर्मी हे सै बहुते दा भी ओधर्मी ओसो ।”
\v 11 ओरो जोबे तुए ओधर्मी के धोनो दे भी साच्‍चे ना ठोहरी तो साच्‍चा धोन तुओ कूण सौपदा ?
\v 12 ओरो ओगोर तुए पोराये धोन दे भी साच्‍चे नी ठोहरी तो जू तोहारो ओसो तिथु तुओ कूण देदा ।
\v 13 कूणिये भी दास दू स्‍वामियो की सैवा ना कोर सोको चाए सै एकीयारी दुश्‍मोणी ओरो ओकीयारी प्‍यार कोरदा या एकीयारी मिली रोहदा ओरो दूजे के सै बेकार जाणदा तुए पोरमेश्वर ओरो धोन दूइने की सै वा ना कोर सोको ।***
\v 14 फोरीसी जू लालची थिऐ, एजी सोबे बातो शोणयो तेसी ठाठे दा उडादे लागे ।
\v 15 तेने तिनही बोलो तुए आदमी के सामणे आपी के ठोगडे जाणो, पोरो पोरमेश्वर तोहारे मोनो के जाणो चाए जूजी चीज आदमी के नोजरी दी सोही ओसो सै पोरमेश्वर की नोजरो दी बेकार ओसो ।
\v 16 नियम ओरो भविष्‍यद्‍क्‍ता यहूना तोड़ी रोए; तोलो दोवुडा पोरमेश्वर का सुसामाचार शुणाय लोआ ओरो होर कुणिये तिदा आराम सै प्रोवेश कोर सोको ।
\v 17 आसमोणो ओरो धोरती को टोल जाणो नियमो के एक एकी बिंदु के मिटणो सै आच्‍छो ओसो ।*
\v 18 जू कुणिये आपणी गोरवाली के छोडयो ओकियारी शादी कोरला सै व्‍यभिचार कोरो ओरो जू कुणिये एशणी छोडयोदे यारी शादी कोरला सै भी व्‍यभिचार कोरो ।*
\v 19 एक धोनवान आदमी थिया जू बेजणी कोपडे ओरो मोलमोल बाबो ओरो होर दूस सुख चोयन ओरो धूम धाम सै रोव थिया ।
\v 20 लाजर नाव का एक कोगाल घाव लेई बोरयोदा तेसके गोरे छोड देव थिऐ ।
\v 21 ओरो सै चाहो थिया कि धोनवानो के मेजो पेदी कू झूठे लेई आपणो पेट बोरो,
\v 22 एशे हो कि सैजा कोंगाल मोर गोआ ओरो स्‍वर्गदूते तेसी नियो अब्राहमो के होगटे दा छोडा सैजा धोनवान मोरा ओरो गाड दिया ।
\v 23 ओरो नोरको दोतेने पीडो दी पोडयोदे बेई आपणी आख टिपी ओरो दूरो दा ही लाजरो के देखा ।
\v 24 तोबै तेने तेसी जोर सै बोलो,“ हे बापू अब्राहम मुअ पेदी दोया कोरेबा लाजो के झाड दे जू सै आपणी गूठी दू पाणी दो बिजोयो मेरी जीभो के ठाडी कोरो, चाए ओउ एसी गामो दा तोडपोदा लाग रोआ ।’
\v 25 पोरो अब्राहमे बोलो,“ हे बेटा याद कोर कि तोए आपणे जीवणो दी आच्‍छी चीजो लोए पइ ओरो तेशकैई लाजर भी पोरो एबे तेने शान्‍ति पाए लोए ओरो तू तोडपोदा लाग रोआ ।’
\v 26 इन्‍ही सोबी बातो छोडयो हमारे ओरो तोहारे बीच एक भारी गोहडा ओसो कि जू इथे द तिथे तोहारे दोरे जाणा चाहो तिनके ना उटी ;ओरो ना कुणिये तिथे दा हमारे दोरे आय सोको ।’
\v 27 तेने बोलो,“ तो हे बापू ओउ तोआ विणती कोरु कि कि तू तेसी मेरे बापू के गोरे झाण दे ।’
\v 28 चाए मेरे पाच भाई ओसो सै तेसके सामणे आपणी गोवाही दो एशे नी हो कि सै भी एसी पीडो की जोगह दे आओ ।’
\v 29 अब्राहमे तेसी बोलो,“ तेनया तो मूसा ओरो भविष्‍यद्‍क्‍ताओ की किताब ओसो सै तिनकी शुणो ।”
\v 30 तेने बोलो, ना हे बापू अब्राहम ओगोर कुणिये मोरयोदे मुझी तिनके दोरे जाओ तो सै मोन फिरादे ।*
\v 31 तेने तेसी बोलो,जोबे स मूसा ओरो भविष्‍यद्‍क्‍ताओ के ना शुणो तो ओगोर कुणिये मोर योदे मुझी उबा बिजला तोबै भी तेसी ना मानदे ।’
\c 17
\p
\v 1 तोबै तेने आपणे चेले के बोलो,“ होए ना सोको कि ठोकरो ना लागो पोरो हाय तेसी आदमी पेदी जेसके कारणो सै आओ ।
\v 2 जू इनही नाडडे मुझी कोसी एकी के भी ठोकोर खयाओ तेसी लिए एजो भोला होदा कि चाकी का पाटा तेसके टाटू दा लोटकाय जादा ओरो सै सोमुन्‍दो मुझी छुडिदा ।’
\v 3 सोचेत रोया, ओगोर तेरा भाई ओपराध कोरो तो तेसी सोमझा ओएओ ओगोर पोछताओ तो तेसी माफ कोर ।
\v 4 ओगोर दूस बोरी सै सात बेई ओपराध कोरो ओरो सात बेई तेरे दोरे आयो बोलो ओउ पोछतउ, तो तेसी माफ कोरना ।
\v 5 तोबै लोगे प्रभु के बोलो हमारा विश्‍वास बोढा,
\v 6 प्रभुए बोलो,“ ओगोर तुओ राई के दाणे के बोराबोरा भी विश्‍वास होदा तो तुए एसी शहतूतो के डालो के बोलदे कि जोडो दा उखडयो सोमुन्‍दो दा लाग जा तो सै तोहारी मान पादा ।
\v 7 तुओ मुझी एशणा कूण ओसो जेसका दास होल या भेडो चोराओ ला, ओरप जोबे सै खेतो देशा आओ तो तेसी बोलो, तावला आयो खाणो खादा बौठ ।
\v 8 ओरो एजो नी बोलो, मेरो खाणो तैयार कोर, ओरो जोलो तोड़ी ओउ खउ पिउ तोलो तोड़ी कोमर बानयो मेरी सैवा कोर इथके बाद तू भी खा पी ?
\v 9 काए सैजा दास एहसान मानदा कि तेने सैजे ही काम कोर राए जिथकी आग्या देय राए थी ?
\v 10 एशकेई तुए भी तिनही सोबी कामो के कोर पाले जिथकी आग्या मोए देय राए थी तो बोलो, आमुए निमोमे दास ओसो जू आमू कोएणो चाहिए आमू खाली सैजो ही कोर राए ।”
\v 11 एशे हो कि सै यरुशलेम जादे बेई सामरिया ओरो गलील के बीचो दा होयो चाल रोआ थिआ ।
\v 12 कोसी गांव दा शामिल होदे बेई तेसी देश कोढी मिले ।
\v 13 तिनये दूर खोडे होययो जोर सै बोलो,“ हे यीशु, हे स्‍वामी आम पेदी दोया कोर ।”
\v 14 तेने तिनी देखयो बोलो,“ जाओ ओरो आपणे याजको के दिखाओ ।”*ओरो जादे ही जादे सै ठीक ओए गोए ।
\v 15 तोबै तिन मुझी एकिए एजो देखयो कि ओउ ठीक ओए गोआ जोर सै पोरमेश्वर की प्रोशोसा कोरदा ओउआ अउआ ;
\v 16 ओरो यीशु के लातो पेदी मुहो के बोल पोडयो तेसका धोन्‍यवाद कोरदा लागा, ओरो सै सामरी थिया ।
\v 17 इथ पेदी यीशुए बोलो, काए देश ठीक ना होइयी तोबै सैजे नौ कोके गोए?
\v 18 काए इयो पोरदेशी के छोडयो कुजाइ ओजो ना निकली जू पोरमेश्वर की पोशोसा कोरदा ?
\v 19 तोबै तेने तेसी बोलो, बीजयो आगू जा तेरे विश्‍वासै तोखे ठीक कोर दिया ।
\v 20 जोबे फोरिसिये तेसयादो पूछू कि पोरमेश्वर का राज्‍य कोलो आदा, तो तेने तिनही उतर दिया, पोरमेश्वर का राज्‍य देखयो ना आदा ।
\v 21 ओरो लोग एजो ना बोलदे देखया,इथे है, या तिथे है, चाए,देखया पोरमेश्वर का राज्‍य तोहारे बीचो दा ओसो ।”
\v 22 तोबै तेने चेले के बोलो, सैजे दूस आदे जियो तुए आदमी के बेटे मुझदा एकी के देखणा चाहॅदे पोरो देख ना पादे ।
\v 23 लोग तुओ के बोलदे देखया तिथे है या देखो इथे है; पोरो तुए आगू नी जाया ओरो ना ही तिनके पोछोडियो होए जाया
\v 24 चाए जेशे बिजली आसमाणो के एजी कुणे पेशी गुजयो आसमाणो के ओकी कुणे तोड़ी चोमको तेशकेई आदमी के बेटे भी आपणे दूसो दा देखिदा ।
\v 25 पोरो ओगोडियो जोरुरी ओसो कि सै जादा दुख टिपो ओरो एसी जोमाने के लोग तेसी बेकार जाणो ।
\v 26 जेशे नूह के दूसो दो हो तेशकेई आदमी के बेटे के दूसो दो भी ओदो है ।
\v 27 जेसी दूसो तोड़ी नूह जाहजो ना चोढी तोलो दूसो तोड़ी लोग खाओ पीओ थिऐ ओरो तिनयारी शादी कोरो थिऐ ।
\v 28 ओरो जेशे लूत के दूसो दो हो कि लोग खाओ पीओ थिऐ, लोएन देन कोरो, डाल लाओ ओरो घोर बाणो थिऐ ।*
\v 29 पोरो जेसी दूसै लुत सदोम पेशा निकला तेसी दूसै आग ओरो गोन्‍धोक आसमाणो पेशी बोरसी ओरो सोबी खोत्‍म कोर दिए
\v 30 आदमी के बेटे के देखिणो के दूसै भी एशकेई होदो ।
\v 31 तेसी दूसै जू छोतो पेदी होदे ओरो तेसको सामान गोरे होदो सै तिनही ला दा ना आओ, ओरो तेशकेई जू खेतो दा होला सै पोछोडियो नी आओ ।*
\v 32 लूत की गोरवाली के याद कोरो ।*
\v 33 जू कुणिये आपणा प्राण बोचाला सै तेसी खोएदेदा ओरो जू कुणिये तेसी खोएला सै तेसी बोचयोदा राखदा ।*
\v 34 ओउ तुओ बुलू तेसी दूसै दो आदमी एकी बिछाणे पेदी होदे एक नी देदे, ओरो ओका छोड दे देदे ।
\v 35 दो ओरतो एकी साथी चाक्‍की पीशदे बेई होदी, एक नी देदे, ओरप ओकी छोड देदे ।
\v 36 दो आदमी खेतो दे होदे एकनी देदे ओरो ओका छोड देदे
\v 37 एजो शोणयो तिनये तेसयादो पूछू, हे प्रभु एजौ कोके होदो, तेने तिनही बोलो, जिथे लोथ ओसो तिथे गीदोड कोठे होदे ।*
\c 18
\p
\v 1 तोबै तेने एसके बारे मे कि रोज प्रारथ्‍ना कोरेबा ओरो विश्‍वास नी छोडना पोडो तिनही के एजा उदाहरण बोला
\v 2 कोसी गाँव दा एक न्‍यायी रोव थिया जू ना ही पोरमेश्वर दा डोरा थिया ओरो ना ही कोसी आदमी की पोरवाह कोरो थिया
\v 3 तेसी गाँव दी एक विधवा भी रोव थी जू तेसके दोरे आयो बोलया कोरो थी मेरा न्‍याय कोरेबा मुखे जोछटोवा दा बोचा ।'
\v 4 किछे सोमय तोड़ी सै नी मानी पोरो आखरी दो मोनो दो सुचयो बोलो ओगोर ओउ ना पोरमेश्वर दा डोरु ओरो ना ही आदमी की पोरवाह कोरु ;
\v 5 तोबै भी एजी बिधवा सोताया कोरो ओरो ओउ इयोका न्‍याय चुकोय देदा कोदी एशे नी चेई हो कि बार बार आयो आखरी के मेरे नाको दा दोम कोरो ।'
\v 6 प्रभुए बोलो शुणया, एजा ओधमी न्‍यायी का बोलो ?
\v 7 ओरो का पोरमेश्वर आपणे चुण योदेका न्‍याय ना चुकादा जू राती दूसै तेसकी याद कोपरया कोरो का सै तिनके बारे दी देर कोरदा ?
\v 8 ओउ तुओ बुलू सै तावला तिनका न्‍याय चुकाय देदा तोबै भी आदमी का बेटा जोलो आला, तो सै का धोरती पेदी विश्‍वास पादा ।
\v 9 तेने तिनही जू आपी पेदी विश्‍वास राखो थिऐ, कि आमुए धोरमी ओसो, ओरो ओकी के बेकार जाणो थिऐ एजा उदाहरण बोलो,
\v 10 दो आदमी मोन्‍दिरो दे प्रारथ्‍ना कोरदे ओटे, एक फोरिसी थिया ओरो एक चुगी लोण वाला ।
\v 11 फरीसी खोडा ओयो आपणे मोनो दी एशे प्रारथ्‍ना कोरदा लागा हे पोरमेश्वर ओउ तेरा धोन्‍यवाद कोरु कि ओउ ओकी साय ओन्‍धेर कोरण वाला ओन्‍यायी ओरेओ व्‍यभिचारी ना, ओरो ना ही एसी चुगी लोणवाले के सोमाण ओसो ।
\v 12 ओउ सोपताह दे दो बारी उपवास राखू ओउ आपणी कोमाई का देश वश भी दियु ।'
\v 13 पोरो चुगी लोण वाला दूर हू खोडा ओयो तेने स्‍वर्ग की ढोबो आपणी आखी टिपणी ना चाही पोरो छाती पीटयो बोलो, हे पोरमेश्वर मुखे पापी पेदी दोया कोर ।'
\v 14 ओउ तोखे बुलू कि एजा आदमी धोरमी ठोहरयो जाऐबा आपणे गोरे होटा ना कि सै ओका आदमी,वाए जू कुणिये ापणे आपी के बोडा सोमोझला सै नाडडा कोरा जादा, ओरो जू आपी के नाडडा मानला सै बोडा कोरा जादा ।"*
\v 15 तोबै लोग आपणे नाडडिया के तेसके दोरे लादे लागे कि सै तिन पेदी हाथ राखो पोरो चेले देखयो तिनही डाटे ।
\v 16 यीशुए नाडडीया के नोजदीक आयो बोलो,“ नाडडिया के मेरे दोरे आणो दे ओरो तिनही मोना नी कोरेबा ।चाए पोरमेश्वर का का राज्‍य एशणै ही का ओसो ।
\v 17 ओउ तुओ साचो बोलो कि जू कुणिये पोरमेश्वर के राज्‍य के नाडडिया के सोमान ओपनाले नी सै तिदे कोलोहिबी प्रोबेश ना कोरदे ।’
\v 18 कोसीए सोरदारे तेसयादो पूछू हे आच्‍छा गुरु, ओनोत जी वन पाणो के लिए ओउ का कोरू, ?”
\v 19 यीशुए तेसी बोलो, तू मुखे आच्‍छा काए बोले ? कुणिये आच्‍छा ना खाली पोरमेश्वर के सिवाय ।
\v 20 तू आग्याओ के तो जाणे व्‍यभिचार नी कोरेबा होत्‍या नी कोरेबा, चूरी नी कोरेबा, झूठी गोवाही नी देया, आपणे बापू ओरो आपणे मा का आदोर कोरेबा ।"*
\v 21 तेने बोलो, ओउ तो इनही नाडडे दोउडा मानदा आय रोआ ।"
\v 22 एजो शोणयो यीशुए तेसी बोलो, तोवो दी होजो भी एकी बातो की कोमी ओसी, आपणा सोबे किछे बिकयो कोगालो के बाट दे तो तोखे स्‍वर्ग दा धोन मिलदा ओरो आयो मेरे पोछोडियो होए जा ।"
\v 23 सै एजो शोणयो बहुत खीज गोआ, चाए सै बोडा सैठ थिया ।
\v 24 यीशुए तेसी देखयो बोलो, धोनवानो का पोरमेश्वर के राज्‍य दा आणा किशे चेइथो ओसो ।
\v 25 पोरमेश्वर के राज्‍य दा धोनवानो का आणो सै, ऊटो का सुई के भीतरो दा निकलणो आसान ओसो ।'
\v 26 इथ पेदी शुणवाले बोलो, तो कोसका उध्‍दार होए सोको, ?”
\v 27 तेने बोलो, जू आदमी लेई ना होए सोको सै पोरमेश्वर सै होए सोको ।"
\v 28 पोतरसै बोलो, देख आमुए तो गोर छोडयो तेरे पोछोडियो आए रोए ।
\v 29 तेने तिनही बोलो, ओउ तुओ साचो बुलू, कि एशणा कुणिये ना आथी जेने पोरमेश्वर के राज्‍य के लिए गोर या गोरवाली या भाई, या मा बापू, या बाल बोच्‍चे के छोड दिए ।
\v 30 ओरो एसी गोडी कइ गुणा जादा ओरो आण वाले युगो दा ओन्‍नत जीवण ।"
\v 31 तोबै तेने बारोही के साथी लोयो तिनही बोलो, देखया आमुए यरूशलेम के जादे लाग रोए ओरो जिशे बातो आदमी के बेटे के बारे मे भविष्‍यद्‍क्‍ताओ लिख रेई, सै सोबे पूरी हौदी ।
\v 32 चाए सै ओन्‍य जाति के हाथो दा छोडा जादा ओरो तेसी के ठाठो दा उडादे ओरो तेसका ओपमान कोरदे ओरो तेस पेदी थूकदें ।
\v 33 ओरो तेसीके कोढे लादे ओरो मार देदे ओरो तीसरे दूसै सै उबा बीजदा ।/”
\v 34 पोरो तिनये इनही बातो मुझी एक भी बात नी सोमझी ओरो एजी बात तिनयादी छोपयोदी रोए, ओरो जू बोल राए थिउ सै तिनके सोमझ दो ना अई ।"
\v 35 जोबे सै यरीहो के नोजदीक पोहुचां तो एक आन्‍धां शोडकी के किनारे बौठ भीख मागी लोए थी ।
\v 36 सै भीडो की आवाज शोणयो पूछदा लागा,“ एजो का होदो लाग रो?”
\v 37 तिनये तेसी बतउ, यीशु नासरी जादा लाग रोवा ।”
\v 38 तोबै तेने जोर सै बोलो, हे यीशु दाऊद की सोन्‍तान मुह पेदी दोया कोर ।”
\v 39 जू ओगोडियो ओगोडियो चाल रोहे थिऐ सै तेसी डाटदे लागे कि चुपी रो पोरो सै होजो भी जोए सै बोलदा लागा,“ हे यीशु दाऊद की सोन्‍तान मुह पेदी दोया कोर ।”
\v 40 तोबै यीशुए खोडे होयो बोलो कि एसी मेरे दोए लाओ, ओरो जोबे सै नोजदीक अउआतो तेने तेसयादो पूछू,
\v 41 तू का चाए कि ओउ तेरे लिए कोरु?, तेने बोलो,“ हे प्रभु, एजो कि ओउ देखदा लागू ।”
\v 42 यीशे तेसीके बोलो, देखदा लाग तेरे विशवासै तोखे आच्‍छा कोर दिया ।”
\v 43 तोबै सै तावला देखदा लागा ओरो पोरमेश्वर की बोडाई कोरदा हुआ तेसके पोछोडियो होए गोआ ओरो सोबी लोगे देखयो पोरमेश्वर की मोहिमा कोरदे लागे ।”
\c 19
\p
\v 1 यरीहो दा प्रोवेश कोरेबा चाल रोआ थिआ, ।
\v 2 तिथे जक्‍कई नाव का एक आदमी थिआ जू चुगी लोण वाले का सोरदार थिया ओरो सैठ थिया ।
\v 3 सै यीशु के देखणा चाहो थिया कि सै कूजा ओसो पोरो भीडो के कारणो देखी नी सोकी चाए सै गुटका थिया ।
\v 4 तोबै तेसी देखणो के लिए सै ओगोडियो दोडयो एकी गूलरो के डालोउबा बोठ गोआ चाए यीशु तेसी बाटो पूडा आदा लाग रोआ थिया ।
\v 5 जोबे यीशु तेसी जोगहे ओटा, तो उबे देखयो तेसी बोलो,“ हे जोक्‍कई तावला उदा उतर चाए मुखे एलो तेरे गोरे आणो जोरुरी ओसो ।”
\v 6 सै तावला उतरयो खुशी होययो आपणे गोरे लेए गोआ ।
\v 7 एको देखयो सोबे लोग खिजयो बोलदे लागे सै तो एक पापी आदमी के इथे चाल रोआ ।”
\v 8 जोक्‍कई खोडे होयो प्रभु को बोलो,“ हे प्रभु ओउ आपणी आधी सोम्‍पति कोगालो के देय देदा ओरो ओगोर कोसी का किछे भी ओन्‍याय कोरेबा लोय राए तो ओउ तिथु चोगुणा पाछू देय देदा ।
\v 9 तोबै यीशुए तेसी बोलो,“ एलो एसी गोरे उध्‍दार आय रोआ ओरो एशे कि एजा भी ओब्राहमो का एक बेटा ओसो ।
\v 10 चाए आदमी का बेटा आरचियोदिओइ के ढूढदा ओरो तिनका उध्‍दार कोरदा आय रोवा ।”
\v 11 जोबे तिनये एजी बातो शोण लोइ थी तो तेने एक उदाहरण दिया, ओरो एशे कि सै यरुशलेम के नोजदीक थिया सै सोमझो थिऐ कि पोरमेश्वर का राज्‍य इबी आदा लाग रोवा ।
\v 12 ओरो तेने बोलो, एक सैठ आदमी दूर देशो के ओटा जू राजपोद पायो पाछू आओ ।
\v 13 तेने आपणे दासो मुझी देशी बोयदयो तिनही देश मोहरो दी ओरो तिनही बोलो, मेरे पाछू आणो तोड़ी लोएन देन कोरेबा ।"
\v 14 पोरो तेसके गाँव के रोहण वाले तेसीके खीजो थिऐ ओरो तेसके पोछोडियो दूतो के द्वारा बोल दियु आमुए ना चउ कि यी आमपेदी राज्‍य कोरो ।'
\v 15 जोबे सै राजपोद पायो पाछू अउआ, तो एशे हो कि तेने आपण दासो के जिनही पोएसै देय राए थिऐ आपणे दोरे बोइदे जू सै पोता कोर पाओ कि तिनये लेण देण लेई का का कोमोउ ।
\v 16 तोबै आगले बोलो, हे स्‍वामी तेरे मुहरो लेइ देश मोहरो कोमाए राए ।
\v 17 तेने तिनही बोलो,धोन्‍य आच्‍छा दास तू बोहिते ही देणिशे दा विशवासयोग्‍य निकला एबे देशी गाँव पेदी ओधिकार राख ।
\v 18 दूजे आयो बोलो, हे स्‍वामी तेरे मोहरो लेई ओजो पाच मोहरो कोमाए राए ।'
\v 19 तेने तेसी भी बोलो, तू भी पाची गाँव दा ओधिकार कोरदा ।'
\v 20 तीजे आयो बोलो, हे स्‍वामी देख तेरी मोहर एजी हे जियो मोए आपणे कोपडे दा बानयो राख राए ।
\v 21 चाए ओउ तोओ दा डोरू थिआ ओरो कि तू कोठोर आदमी ओसो जू तोए ना राखी तेसी टिप दियु ओरो जूजू तोवे ना बोई तसी काट देय ।'
\v 22 तेने तेसी बोलो, हे दुष्‍ट दास, ओउ तेरे ही मुहो लेई तोखे दोषी ठोहरूउ तू मोखे जाणे थिया की कोठोर आदमी ओसो, जू मोए ना राखी तिथु टिप दियु ओरो जुजु मोए ना बोई तिथु काट दियु ;
\v 23 तो तोए मेरे रुपये ठेकेदारो के दोरे काए ना दी कि ओउ आयो ब्‍याज सोहित लोय देदा ?'
\v 24 ओरो जूजे लोग नोजदीक खोडे थिऐ, तिनये तेसी बोलो, एजी मोहर एसयादी लोए दो ओरो जिनया देश मोहरे ओसो तिनी देय दे ।
\v 25 तेने तेसी बोलो,हे स्‍वामी तेसया देश मोहरे तो ओसो ।'
\v 26 ओउ तुओ बुलू जेसया ओसो तेसी देय जादो ओरो जेसया आथी ना, तेसयादो सैजो भी जू तेसया ओसो उडू कोरदे ।*
\v 27 पोरो मेरे तिनही दुश्‍मणो के जू ना चाहो थिऐ कि ओउ तिन पेदी राज्‍य कोरु तिनही इते लायो मेरे दोरे मार दो ।'
\v 28 एजी बातो बौलयो के सै यरुशलेम के ढोबो तेसैके ओगोडयो चला
\v 29 जोबे सैइ जेतून नाओ पहाडो पेदी बैतफगे ओरो बैतनिय्‍याह के दोरे पोउचा ;तोबै तेने आपणे चेले मुझदे दु के ऐजू बौलयो छाडे;
\v 30 सामणे के गावं दे जाओ;औरो तिथे जादें हि एक गदही का बच्‍चा तीथ पादीं कुणिये बोटि ना रेई ;बादियो दा तूऔ के मिलदा ;तितु के खोलयो के आओ;
\v 31 ओगोर कुणिये तुआ दो पूछू कि काए खोल; लो तो एजो बोलया कि प्रभु के इथका काम ओसो ।
\v 32 जू झाण राए थिऐ तिनये जाऐबा जेशे तिनही बोल राए थिउ तेशकैइ कोरो
\v 33 जोबे तिनये गोदहे के बोच्‍चे के खोल लोउ थी तो तेसके मालिके बोलो एसी बोच्‍चे काए खोल लो ?
\v 34 तिनये बोलो, प्रभु के इथका काम ओसो
\v 35 सै तिथुके यीशु के दोरे लाए गोए ओरो आपणे कोपडे तेसी बोच्‍चे पेदी डालयो यीशे के तिथ पेदी बोठाल दिया ।
\v 36 जोबे सैचाल रोआ थी तो तिनये आपणे कोपडे बाटो पूडे बिछाए लोए थिऐ ।
\v 37 नोजदीक आदे ही जोबे सै जैतून के पहाडो तोड़ी पोहूचा तो चेलो की सोबे मोण्‍डली तिनी साम्‍थय के कामो के कारणो जू तिनये देख राए थिऐ खुशी होयो बोडे जोरो सै पोरमेश्वर की मोहिमा कोरदे लागे ।
\v 38 धोन्‍य ओसो सैजा राजा जू प्रभु के नाव सै आओ स्‍वर्ग मे शान्‍ति ओरो आसमाणो दी मोहिमा हो ।
\v 39 तोबै भीडो मुझदे किछे फोरिसी बोलदे लागे,हे गुरु,आपणे चेलो के डाट ।
\v 40 तेने उतर दिया, ओउ तुओ बुलू कि ओगोर एजे चुपी रोवे तो पाथ्‍तर लेलयादे ।
\v 41 जोबे सै गाँव के नोजदीक अउआ तो गाँव के देखयो रोए गोवा ।
\v 42 ओरो बोलो काए ही आच्‍छो होदो कि ओउ हा तू ही एसी दूसै आच्‍छी बातो जाणदा पोरो एबे सै तेरे आखो लेई चुरी गोई ।
\v 43 चाए एजे दूस तो पेदी आदे कि तेरे दुशमोण कोमर बानयो तोखे गेर देदे ओरो चारो ढोबोशा तोखे दोबादे ।
\v 44 ओरो तोखे ओरो तेरे नाडडिया के जू तोआरी हे माटटी यारी मिलादे ओरो तो पेदी पाथ्‍तर पेदी पाथ्‍तर भी ना छोडदे चाए तोए तेसी वकतो के जोलो तोए पेदी किरपा नोजोर पाइ ना पोहिचाणी ।"
\v 45 तोबै मोन्‍दिरो दा जाऐबा बेचणवाले के बाहरे निकाले ।
\v 46 ओरो तिनही बोलो लिख राए मेरो गोर प्रारथ्‍ना को गोर होदो पोरो तुए तिथु के गुडे को गोर बाण दियु ।"*
\v 47 सै होर दूस मोन्‍दिरो दा उपदेश कोरो थिया ओरो पध्राण याजक ओरो लोगो के बोडे तेसी के खोत्‍म कोरणो का वोक्‍त ढुढो थिऐ ।*
\v 48 पोरो किछ भी वोक्‍त भी ना मिली कि एजो केशे कोरी , चाए सोबे लोग बोडे इच्‍छा सै तेसकी शुणो थिऐ ।
\c 20
\p
\v 1 एशे हो कि एक दूस जोबे तेने मोन्‍दिरो दो लोगो के बोताय लो थिउ ओरो सुसमाचार प्रोचार कोर लोया थिया ति खास ओरो याजको ओरो शास्‍त्रियो किछे पुराणो के साथी तेसका सामणा कोरा ।
\v 2 ओरो बोलदे लागे, आमू बोता कि तू एजे काम कोसके ओधिकार सै कोरे ओरो सैजा कूण हे जेने तोखे एजा ओधिकार देय राए ?”
\v 3 तेने तिनही उतर दिया,“ ओउ भी तुआ दी एक बात पूछू मुखे बोताओ ।
\v 4 यहूना का बपतिस्‍मा स्‍वर्ग सै थिया या आदमियो के ओरो थिया ।
\v 5 तोबै सै आपस मुझी पूछदे लागे ओगोर आमू बूलू स्‍वर्गद के ढोबो शा, तो सै बोलदा तो तुए तेसकी काए ना शुणी ?’
\v 6 ओरो आमु बूलू आदमियो के ढोबोशा तो सोबे लोग आम पेदी पोथ्‍तराव कोरदे चाए सै सोथी जाणो थिऐ कि यहूना भविष्‍यद्‍क्‍ता थिया ।"
\v 7 ओरो तिनये उतर दिया, आमु ना जाणू कि सै कोसके ओरो शा थिया ।"
\v 8 यीशुए तिनही बोलो, तो ओउ भी तुओ ना बुलू कि ओउ एजे काम कोसके ओधिकार सै कोरु ।"
\v 9 तोबै सै लोगो के एक उदाहरण बोलदा लागा कोसी आदमी फोलो की बारी लाई ओरो किसानो के तिथका ठेका दिया ओरो बोहुते दूसो के ओकी देशो के ओट गोआ ।
\v 10 जोबे सोमय अउआ तो तेने किसानो के दोरे एकी दासो के झाणा कि सै फोलो कि बारियो के किछे फोल का भाग तेसी दो
\v 11 तोबै तेने ओजो एकी दासि के भेजा ओरो तिनये तेसी पीटयो ओरो तेसका ओपमान कोरेबा खाली हाथ लोटाय दिया ।
\v 12 तोबै तेने तीजा छाडा ओरो तिनये तेसी मारयो निकाल दिया ।
\v 13 जोबे फोलो की बारी के स्‍वामी बोलो कि ओउ का कोरु ? ओउ आपणे प्‍यारे बेटे के छाडदा जोरुर सै एसका आदर कोरदे ।
\v 14 जोबे किसाने तेसी देखा तो आपस मुझी सुचदे लागे एजा तो वारिस ओसो आउडे आमु एसै के मार दियु ओरो फोलो की बारी हमारी ओए जादी ।
\v 15 ओरो तिनये तेसी फोलो की बारी पेशा बाहरे निकालयो मार दिया ।
\v 16 सै आयो तिनही किसानो के खोत्‍म कोरदा ओरो फोलो की बारी ओकी के देय देदा एजो शोणयो तिनये बोलो पोरमेश्वर कोरो एशे बा हो ।'
\v 17 तेने तिनके ढोबो देखयो बोलो, तोबै एजो लिख राए जेसी पाथ्‍तरो के राजमिस्‍त्रियो ने बेकार ठोहराय राए थिया सैज ही कुणे का सिरा होए गोआ थिआ ।'*
\v 18 जू कुणिये तेसी पाथ्‍तरो पेदी पोडला सै चोकनाचुर होए जादा ओरो जिथ पेदी सै पोडला तेसी के पीस देदा ।"
\v 19 तेसी सोमय शास्‍त्रियो ओरो प्रधान याजके तेसी पोकडोना चोउआ चाए सै सोमझी गोए थिऐ कि तेने आम पेदी एजा उदाहरण बोल राए पोरो सै लोगो दे डोरे ।
\v 20 ओरो सै तेसके ताको दे रोवे ओरो आपणे लोग झाणे कि धोरम का भेष बोदलयो तेसकी किछ ना किछ बात पाकडो जू तेसी हाकिमो के हाथो ओरो ओधिकारो दा सोप दो ।
\v 21 तिनये तेसयादो एजो पुछू,“ हे गुरु आमुए जाणू कि तू ठीक बोले ओरो कोसीयारी पोक्ष पात ना कोरे ओरो पोरमेश्वर कारास्‍त सोच्‍चाई सै बोताए ।
\v 22 क्‍या आमु कैसर के कोर देणो आच्‍छो कि गोलोत ?”
\v 23 तेने तिनही चोतुराई के जाणयोतिनही बोलो,
\v 24 एक सिक्‍का दिखाओ इथ पेदी कोसकी छप ओरो ना ओसो ?” तिनये बोलो कैसर का ,”
\v 25 तेने तिनही बोलो,“ तो जू कैसर का ओसो तिथु कैसर के दो; ओरो जू पोरमेश्वर का ओसो तिथु पोरमेश्वर के दो ।”
\v 26 सै लोगो के सामणे एसी बातो पेदी तेसी पाकडी नी सोकी ओरो तेसके उतरो लेई डोरयो चुपी रोए ।”
\v 27 तोबै सोदूकी जू बोलोए कि मोरयोदे का जोवदा होणा आथी ना तिन मुझी किछे तेसके दोरे आयो बोलो ।
\v 28 हे गुरु मूसाए हमारे लिए एजो लिख राए ओगोर कोसी का भाई आपणे गोरवालि के रोहदे हुए बिना सोन्‍तान के मोर जाओ तो तेसका भाई तेसके गोरवालीयारी शादी कोर देव ओरो आपणे भाई के लिए वोंश पोएदा कोरो ।”
\v 29 सात भाई थिऐ आगला भाई बिना बोच्‍चे के मोर गोवा ।
\v 30 तोबै ओकिये,
\v 31 ओरो तीजे भी तिनहो ओरो तोवारी शादी कोर दी एशकेई साते बिना सोन्‍तानो के मोर मोर गोए ।
\v 32 आखरी दी सैजी ओरोत भी मोर गोई ।
\v 33 ओरो जिवदे होणो के बाद तिनमुझदी कोसकी गोरचाली होदी, चाए सै सातो की गोरवाली होए गोए थी ।”
\v 34 यीशुए तिनही बोलो,“ एसी जोमाने के सोन्‍तानो मुझी तो शादी होवेए ।
\v 35 पोरो जू लोग एसी योग्‍य होदे कि एसी जोमाने दे कि मोर योदे जी होणो के प्राप्‍त कोरदे, सै ना शादी कोरदे ओरो ना शादी मुझी देय जादे ।
\v 36 सै तोबै मोरणो के भी ना, चाए सै स्‍वर्गदूतो के सोमान होदे ओरो जी उठणो की सोन्‍तान होणे सै पोरमेश्वर कि भी सोन्‍तान होदी ।”
\v 37 पोरो एसी बातो के कि मोर योदे जी उठो मूसाए भी झाडी कि कोथा दिखाए राए कि कि सै प्रभु के अब्राहम का पोरमेश्वर ओरो इसाहक का पोरमेश्वर ओरो याकुब क पोरमेश्वर बोलो ।*
\v 38 पोरमेश्वर तो मुरदो का नी, पोरो जीवदे का पोरमेश्वर ओसो, चाए तेसके नोजदीक सोबे जीवदे ओसो ।"
\v 39 तोबै एजो शोणयो शास्‍त्रियो मुझदे किछे एजो बोलो, हे गुरु तुए आच्‍छो बोलो ।"
\v 40 ओरो तिनही होजो तेसयादा किछे ओका पूछडो का मोन नी कोरी ।
\v 41 तोबै तेने तिनयादो पूछू,“ मोसीह के दाऊद की सोन्‍तान कैशे बोलो?
\v 42 दाऊद तो आपणे भोजोन सोहिता के किताबो दो बोलो, प्रभुए मेरे प्रभुआ दो बोलो,
\v 43 मेरे बोहे ढोबो बौठ, जोलो तोड़ी कि ओउ तेरे दुश्‍मणो के तेरे लातो तोड़ी ना कोर दूं ।’*
\v 44 दाऊद तो तेसिकी प्रभु बोलो, तो तोबै सै तेसकी सोन्‍तान कैशे होए ।
\v 45 जोबे लोगे शोण लोउ थिउ तो तेने आपणे चेले के बोलो,“
\v 46 शास्‍त्रिया दे चोकश रोया, जिनहि के लाम्‍बे लाम्‍बे कोपडे बाबडे आच्‍छञ लागो ओरो जिनही बाजारो दो नोमोस्‍ती ओरो आराधनालयो दे खास जोगेह ओरो खाणो मुझी आच्‍छे जोगेह बोडिया लागो ।
\v 47 सै विधवाओ के गोर खाए दो ओरो दिखाणो के लिए लाम्‍बे तोड़ी प्रारथ्‍ना कोरो एजे जादा ही दोण्‍ड पादे ।”
\c 21
\p
\v 1 तोबै तेने आख टिपयो धोनवानो के आपणा आपणा दान भोण्‍डार दे डालदे बेई देखा ।
\v 2 तेने एकी कोगालो बिधवा के तिदी दो सिक्‍के डालदेबेई देखा ।
\v 3 तोबै तेने बोलो,“ ओउ तुओ साचो बोलू कि इयो कोगाल बिधवा सोब सै बोढयो डाल राए ।
\v 4 चाए तिनये सोबिये आपणे आपणे बोडयो दे मुझी देय राए पोरो इये आपणे घोटयोदे मुझी आपणी सोबे पौएसै डाल दी ।
\v 5 जोबे किछे लोग मोन्‍दिरो के बारे मे बोल लोउ थिउ कि सै कैशे शोबाले पाथ्‍तरो ओरो कोठे कोरेबादे चीजो लेई बाण राए तो तेने बोलो,
\v 6 सैजे दूस आदे जिनयोदो तु एजो सोबे जू तुए देखो तिनमुझदा इथे कोसी पाथ्‍तरो पेदी पाथ्‍तरो भी ना छूटदा, जू बोचयो ना जादा ।
\v 7 तिनये तसयादो पूछू,“ हे गुरु,एजो सोबे कोलो होदो?ओरो एजी बातो पूरी होणो पेदी होली तो तेसी सोमय का का निशान होदा?”
\v 8 तेने बोलो,“ चौकश रोया कि भोरमाए ना जाओ चाए बोहिते मेरे नाव के आंदे ओरो बोलदे, ओउ सैजा ही, ओरो एजो भी कि सोमय नोजदीक आय गोवा तुए तिनके पोछोडियो नी होए जाया ।
\v 9 जोबे तुए लोडाइयो ओरो जोरवाले की चोर्चा शुणो तो डोरया नी, चाए एजो ओगोडियो होणो जोरुरी ओसो; पोरो तोलो के सोमय तावला ओन्‍त ना होदा ।”
\v 10 तोबै तेने तिनही बोलो,“ जाति पेदी जाति ओरो राज्‍य पेदी राज्‍य चोढाई कोरदी ।
\v 11 ओरप बोडे बोडे भूकोप आंदे, ओरो जोगह जोगह ओकाल ओरो महामोरिया पोडदी, ओरो आसमाणो दी डोरावाणी बातो ओरो बोडे बोडे निशान देखिदे ।
\v 12 पोरो इन्‍ही सोबे बातो दी ओगोडियो सै मेरे नाव के कारण तुओ पाकोडदे, ओरो सोतादे, ओरो पोचायतो दे छोडदे ओरो जेलो दे डालदे, ओरो राजाओ ओरो हाकिमो के सामणे लेए जादे ।
\v 13 पोरो ये तोहारे लिए गोवाही देणो का एक मोका होए जादा ।
\v 14 ओरो आपणे आपणे मोनो दी एजो सोच दोव कि आमु के ओगोडियो दा ही उतर देणो कि चिन्‍ता ना कोरनी ।
\v 15 चाए ओउ तुओ एशणा बोल ओर बुध्‍दि देदा कि तोहारे सोबे दुश्‍मन सामणा या विरोध ना कोर सोकदे ।*
\v 16 तोहारे मा बापु ओरो भाई ओरो पोडोसी ओरो दोस्‍त भी तुओ के पाकोडदे ओरो इथे तोड़ी कि तुओ मुझी किछे के मारी भी देदें ।
\v 17 मेरे नाव के वोजह सै लोग तुआरी बौर कोरदे ।
\v 18 पोरो तोवारे मुडो का एक भी बाल बागा ना होदा ।
\v 19 आपणे आराम सै तुए आपणे शोरीरो के बोचायो राखदे ।
\v 20 जोबे तुए यरुशलेम के सैनाओ सै पोसदेबेई देखो तो जाण पाए कि तेसका उजोडनो नोजदीक ओसो ।
\v 21 तोबै जू यहूदियो दे ओसो सै पहाडो पेदी दौड जाओ ओरो जू यरुशलेम के भीतरे ओसो सै बाहरे निकली जाओ ओरो जू गाँव पूडे होले सै तूत पूडे ना जाओ ।
\v 22 चाए एजे बोदले लोणो के एशणे दूस होदे जियो दी लिखयोदी सोबे बातो पूरी होए जादी ।*
\v 23 तिनी दूसो दी सुजणवाली ओरो दूध पीणवाली होली तिनके लिए हाय हाय । चाए देशो दा बोडा कोलेश ओरो इनही लोगो पेदौ बोडा दोण्‍ड होदा ।
\v 24 सै तोलवारो लेई मारे जादे ओरो सोबी देशो के लोगो दे पाकडयो पहुचाए जादे ओरो जोलो तोड़ी ओन्‍य जाति का सोमय पूरा ना हो तोलो तोड़ी यरुशलेम ओन्‍य जाति लेई जेगी जादा ।*
\v 25 सूरोज ओरो चाद ओरो तारे दे निशान देखिदे ओरो धोरती के देशो देशो पेदी सोकंट होदा, चाए सै सोमुन्‍दरो के बाजणो ओरो लेहरो के आणो सै डोर जादे ।*
\v 26 डोरो के कारण ओरो सोसारो पेदौ आणवाली घोटनाओ के पोढनो सै देखदे देखदे लोगो के जीओ दा जी ना रोदा, चाए आसमाणो कि शोक्‍ति हिलाई जादी ।
\v 27 तोबै सै आदपमी के बेटे के सामथ्‍य ओरो बोडे मोहिमा के साथी बादलो पेदी आदे देखदे ।*
\v 28 जोबे एजी बातो होदी लागो तो सीधे होयो आपणो मूड उबे टिपया चाए तोहारा छुटकारा नोजदीक होदा ।
\v 29 तेने तिनही एक उदाहरण भी दिया,“ ओजीर का डाल ओरो सोबे डाल देखो ।
\v 30 जोबे तियो दे गोपते निकलो तो तुए आपी ही जाण पाओ कि होंद नोजदीक ओसो ।
\v 31 ओरो एशकेई जोलो तुए एजी बातो होदेबेई देखो तोबै जाण पाया कि पोरमेश्वर का राज्‍य नोजदीक ओसो ।
\v 32 ओउ तुओ साचो बुलू कि जोलो तोड़ी एजी बातो ना होए जाओ, तोलो तोड़ी एसी पीढी का कोलोइबि ओन्‍त ना होदा ।
\v 33 आसमाण ओर धोरती टोल जाली पोरो मेरी बातो कोलोइ ना टोलदी ।
\v 34 तोबै सावधान रोया एशे नी हो कि तोहारा मोन बेकार ओरो ओकी के ओरो एसी जीवण कि चिन्‍ताओ सै सुस्‍त ना पोढो ओरो एजे दूस तुओ पेदी फोन्‍दे के सोमान ओचानक नी पोडो ।
\v 35 चाए सै सोबे धोरती के सोबे रोहण वाले पेदी एशकेई आय जादा ।*
\v 36 ओरो बिजयोदे रोव ओरो होर गोडी प्रारथ्‍ना कोरेबा कोरो कि तुए इनही सोबे आणवाली घोटनाओ सै बोचणो ओरो आदमी के बेटे के सामणे खोडे होणो के लायक बोणो ।”*
\v 37 सै दूसोके मोन्‍दिरो दा उपदेश कोरो थिया ओरो राती के बाहरे जाऐबा जैतुन नाव के पहाडो पेदी रोया कोरो थिया ।
\v 38 ओरो जीशीदे सोबे लोग तेसकी सूणणो के लिए मोन्‍दिरो दे तेसके दोरे आया कोरो थिऐ ।
\c 22
\p
\v 1 अखमीरी रोटी का त्‍योहार जू फोसह कहलाओ नोजदीक थिया ; ।
\v 2 ओरो प्रोधान याजक ओरो शास्‍त्री एसी बातो कि तोलाशो दे थिऐ कि तेसी केशे मार डालना, पोरो सै लोगो दे डोरो थिऐ ।
\v 3 तोबै शैतान यहूदा दा सोमाय गोआ जू इस्‍करियोती कोहलाओ ओरो बारोही चेलो मुझी गीणो जाओ थिया ।
\v 4 तेने जाऐबा प्रोधान याजको ओरो पहरुओ के सोरदारो के साथी बात कोरी कि तेसी कैशे तिनके हाथो दा पोकडाए ।
\v 5 सै खुशी होए ओर तेसी रुपये देणो का वोचन किया ।
\v 6 तेने मान पउ ओरो मोका ढूढदा लागा कि जोलो भीड ना होली तो तेसी तिनके हाथी हाथो दा पोकडाय दे ।
\v 7 तोबै ओखमीरी रोटी का तयार को दूस अउ, जिदो फोसह का बोच्‍चा बोलि कोरणो जोरुरी थिउ ।
\v 8 यीशुए पोतरस ओर यहूना के एजो बोलयो झाणे:'जाऐबा हमारे खाणो के लिए फोसह तैयार कोरो ।"
\v 9 तिनये येसयादो पूछू, तू कोके चाहे कि आमुए एसी तैयार कोरु ?”
\v 10 तेने तिनही बोलो, देखया, गाँव दा जादे ही एक आदमी पाणी का घोडा टिपयो तुओ मिलदा; जेसी गोरे सै जाओ तुए तेसके पोछोडियो जाया ,
\v 11 ओरो तेसी गोरे के स्‍वामी के बोलया गुरु, तोखे बोलो कि इथे पाहुनाशाला कोके ओसो जिथे ओउ आपणे चेलो के साथी फोसह खउ ?”
\v 12 सै तुओ एक सोजी सोजाऐबादी बोडी ओटारी दिखाए देदा तिथी तैयारी कोरेबा ।
\v 13 तिनये जाऐबा जैशे तिनही तेने बोल राए थिउ तैशके ही कोरो, ओरो फोसह तैयार कोरा ।
\v 14 जोबे सोमेय होए गोया तो सै चेलो के साथी खाणो खादा बोठा ।
\v 15 ओरो तेने तिनही बोलो, मुखे बोडी इच्‍छा थी कि दुख टिपणो सै ओगोडियो एजा फोसह तोहारे साथी खउ ।
\v 16 चाए ओउ तुओ बुलू कि जोलो तोड़ी सै पोरमेश्वर के राज्‍य दा पूरा नाहो तोलो तोड़ी ओउ कोलोही ना खादा ।"
\v 17 तोबै तेने कटोरा लोयो धोन्‍यवाद कोरा ओरो बोलो, इथु लो ओरो उडू पूडू बाट दे ।
\v 18 चाए ओउ तुओ बुलू कि कि जोलो तोड़ी पोरमेश्वरे का राज्‍य ना आओ तोलो तोड़ी ओउ दाख का रोस एलो दोउबा कोलोही ना पीदा ।"
\v 19 तोबै तेने रोटी लोए ओरो धोन्‍यवाद कोरेबा तोड़ी ओरो तिनही एशे बोलयो दी, एजी मेरी देह ओसो जू तोहारे लिए दियु जाओ मेरे यादो मुझी एशकेई कोरेबा कोरेबा
\v 20 एशकेई तेने खाणौ का डोगा भी एजो बोलयो दिया, एजा डोगा मेरे तेसी खूनो दा हे जू तोहारे खातिर बहाए जांदो नुए बात हे ।
\v 21 पोरो देखया, मेरे पोकडोनवाला का हाथ मेरे साथी मेजो पेदी ।*
\v 22 चाए आदमी का बेटा तो जेशे तेसके लिए ठोहराय राए पोरो हाय तेसी आदमी पेदी जेसके दवारा सै पाकडी जादा ।
\v 23 तोबै सै उडे पूडे पूछदे लागे कि आम मूझदा कूण हे जू एजा काम कोरला ।
\v 24 तिनयारी एजा भी झोगडा ओवा कि इन मुझी कूण बोडा सोमझा जांव ।*
\v 25 तेने तिनही बोलो, अन्‍यजातियो के राजा तिन पेदी शासण कोरो ओरो तिन पेदी ओधिकार राखो सै बोडे कहलाओ ।
\v 26 पोरो तुए एशणे नी होया, ओरो जू तुआरी बोडा ओसो सै नाडडे के सोमान ओरो जू प्रोधान हे, सै सैवक के सोमान बोणो ।
\v 27 चाए बोडा कूण ओसो, सैजा ही जू खाणो खादा बोठ रोवा या सैजा जू सैवा कोरो चाए सैजा आथी ना जू खाणो पेदी बोठ रोवा ? पोरो ओउ तोहारे सामणे सैवक के सोमाण ओसो ।*
\v 28 तुए सैजे ओसो जू मेरी पोरिकशाओ मुझी लोगातार मेरे साथी रोव,
\v 29 ओरो जेशे मेरे बापूए मेरे लिए एक राज्‍य ठोहराय राए तेशकेई ओउ भी तोहारे लिए ठोहराय दूं ।
\v 30 जू तुए मेरे राज्‍य दी मेरी मेजो पेदी खाओ पीओ पोरो उचे पेदी बोठयो इस्याएल के बारोही चेलो का न्‍याय कोरो ।*
\v 31 शोमोन हे शोमोन देख शैताने तुओ लोगो के माग लोए कि गेहू के सोमान पोटको ।
\v 32 पोरो मोए तेरे लिए प्रारथ्‍ना कोर राए कि तेरा विशवास आगू नी जाओ ओरो जोबे तू फिरे तो आपणे भाइ के ठीक कोरेबा ।"
\v 33 तेने तिनही बोलो,“ हे प्रभु ओउ तेरे साथी जेलो जाणो ओरो मोरणो के भी तैयार ओसो ।”
\v 34 तेने बोलो,“ हे पोतरस ओउ तोखे बुलू कि एलो मुर्ग बांग ना देदा जोलो तोड़ी तू तीन बेई मेरा इन्‍कार ना कोर पाए कि ओउ तोखे ना जाणू ।”
\v 35 तोबै तने तिनही बोलो,“ जोबे मोए तुओ बोटुए ओरो झोले ओरो जूते बिना झाण राए थिऐ तो का तुओ कोसी चीजो की कोमी पोडी हे ।
\v 36 तेने तिनही बोलो,“ पोरो एबे जेसया बोटुआ होला तेसी लो ओरो तेशकेई झोला भी ओरो जेसया तोलवार नी होली सै आपणे लुस्‍के बिकयो एक लोय दो ।
\v 37 चाए ओउ तुओ बुलू कि एजो जू लिख राए :‘ सै ओपराधियो के साथी गिणी गोवा,’*तेसका मो दा पूरो होणो जोरुरी ओसो; चाए मेरे बारे दी लिखयोदी बातो पूरी होण वाली हे ।”
\v 38 तिनये बोलो, हे प्रभु इथे दो तोलवारो ओसो तेने तिनही बोलो,बहुती हे ।”
\v 39 तोबै सै बाहरे निकलयो आपणे नियमो के मुताबिक जैतून के पहाडो पेदी ओटा, ओरो चेले तेसके पोछोडियो होए गोए ।
\v 40 तेसी ठाव दे पोचयो तेने तिनही बोलो, प्रारथ्‍ना कोरो कि तुए पोरिकशा दे नी पोडो ।”
\v 41 ओरो सै आपी तिनदा ओलोग होयो किछे दूरी पेदी ओटा, ओरो गुडे पेदी पोडयो प्रारथ्‍ना कोरदा लागा ।
\v 42 हे बापू, ओगोर तू चाहे तो एसी डोगे के मेरे दोरे दा होटाय दे तोबै भी मेरी नी पोरो तेरी मोरजी पूरी होव ।”
\v 43 तोबै स्‍वर्ग दा एक दूत तेसके देखिया जू तेसी सामथ्‍य दोव थिया ।
\v 44 सै जादा ही विताओ दी ओरो मोजबूत होयो दिलो दी प्रारथ्‍ना कोरदा लागा; ओरो तेसका पोसीना मानया खूनो की बोडी बोडी बूदो के सोमान धोरती पेदी झूटती लाग रोही थी ।
\v 45 तोबै सै प्रारथ्‍ना पेशा बिजा ओरो आपणे चेले के दोरे आयो तिनही खीजयो के मारे सोतयोदे देखे ।
\v 46 ओरो तिनही बोलो काए सोत रोए? उबे बिजो प्र कोरो कि तुए पोरिकशा दे नी पोडो ।”
\v 47 तेने एजो बोल ही लोउ थी कि एक बोडी आई, ओरो तिनही बारोही मुझी एक जेसको नाव यहूदा थिउ तिनके ओगोडियो ओगोडियो चाल रोवा थिया सै यीशु के दोरे अउआ कि तेसका चूमा लो ।
\v 48 यीशुए तेसी बोलो,हे यहूदा क्‍या तू चूमा लोयो आदमी के बेटे के पोकडाये ?”
\v 49 तेसके साथिये जोबे एजो देखो कि का होणवालो हे तो बोलो, हे प्रभु, क्‍या आमु तोलवार चोलाउ ?”
\v 50 ओरो तिनमुझी एकीए महायाजक के दासो पेदी तोलवार चोलायो तेसका बौंहा कान काट दिया ।
\v 51 इथ पेदी यीशुए बोलो, एबे बोंद कोरो ।"*ओरो तेसका कान छोयो तेसीके आच्‍छा कोरा ।
\v 52 तोबै यीशुए प्रोधान याजको ओरो मोन्‍दिरो के जागनवाले के ठोगडे ओरो पुरणियो के जू तेसके दोरे थिऐ बोलो, क्‍या तुए मोके डाकू सोमझयो तोलवारो ओरो डेगे लेयो रोऐ निकली ?”
\v 53 जोलो ओउ मोन्‍दिरो दा होर दूस तोहारे साथी थिया तो तुए मोए पेदी हाथ ना डाली पोरो एजी तोहारा सोमय ओसो ओरो इनहारे का ओदिकार ओसो ।"
\v 54 तोबै सै तेसी पाकडयो लेए गोए ओरो महायाजक के गोरे लउआ । पोतरोस पूडोणा ही पूडोणा तेसके पोछोडियो पोछोडियो हाडदा रोवा ।
\v 55 ओरो जोबे सै आंगणो दे आग बालयो कोठे बोठे तो पोतरस भी तिनके दोरे बौठ गोआ ।
\v 56 तोबै एक दासी आगी के पयाशे दी बौठी देखयो ओरो तेसके ढोबो ताकयो बोलदी लागी एजा भी तो एसके ही साथी थिया ।"
\v 57 पोरो तेने एजो बोलयो बाज गोआ,“ हे बेटमाणिश ओउ तेसी ना जाणू ।”
\v 58 तेही बिसतोडे कोसी ओकिये तेसी देखयो बोलो,“ तू भी तिनही मुझदा एक ओसो ।” पोतरसै बोलो, हे आदमी ओउ ना आथी ।”
\v 59 कुणिये घाटे के बाद एक होजो आदमी जोर लायो बोलदा लागा, जोरूर एजा भी तेसके साथी थिया चाए ये गोलीली ओसो ।”
\v 60 पोतरसै बोलो, हे आदमी ओउ ना जाणू कि तू का बोले ।”तेने एजो बोल ही लो थिउ कि तावला मुर्ग बांग दिउ
\v 61 तोबै प्रभुए घोमयो पोतरसो के ढोबो देखो ओरप पोतरसो के प्रभु की सैजी बात याद आई जू तेने बोल राए थी, एलो मुर्ग के बांग देणो दा ओगोडियो तू तीन बेई मेरा इन्‍कार ना कोरदा ।”
\v 62 ओरो सै बाहरे निकलयो हिणकी हिणकियो रुअदा लागा ।
\v 63 जू आदमी यीशु के पाकडी राए थिया, सै तेसी ठटो दा उडायो पीटदे लागे .
\v 64 ओर तेसकी आखी बोदकोरेबा तेसयादो पूछू,“ भविष्‍यद्‍वाणी कोरेबा बोता कि तोखे कोने मारा ।
\v 65 ओरो तिनये बोहिती होजो भी निन्‍दा की बातो तेसके विरोधो दी बुली ।
\v 66 जोबे दूस पोडो तो लोगो के पुरनिए ओरो प्रधान याजक ओरो शास्‍त्री कोठे होए ओरो तेसी आपणे महासोभा दे लायो पूछू ।
\v 67 ओगोर तू मोसीह हे तो आमूके बोल दे ।तेने तिनही बोलो, ओगोर ओउ तुओ बुलू तो तुए विशवास ना कोरदे
\v 68 ओरो ओगोर पूछू, तो उतर ना देदे तुए ।
\v 69 पोरो एबे आदमी का बेटा सर्वशोक्‍तिमान पोरमेश्वर के बोहे ढोबो बोठदा ।”
\v 70 इथ पेदी सोबिये बोलो, तो का तू पोरमेश्वर का बेटा ओसो ?” तेने तिनही बोलो, तुए आपी ही बोलो चाए ओउ ओसोए ।”
\v 71 तोबै तिनये बोलो, एबे आमू गोवाहि कि का जोरुरत ओसो चाए आमुए एसकेई मुहो लेई शुण पउ ।”
\c 23
\p
\v 1 तोबै सारी सोभा बिजयो तेसी पिलातुसो के दोरे लूउआ ।
\v 2 सै एजो बोलयो तेस पेदी दोष लादे लागे आमुए एसी लोगो के बोहकादे बेई ओरो कैसर के देणो सै मोना कोरो ओरो आपी के मोसीह राजा बोलदे बेई भी शोण राए ।"
\v 3 पिलातुसै तेसयादो पूछू, क्‍या तू यहूदियो का राजा ओसो ?” तेने तेसी उतर दिया, तुए आपी ही बोल दिउ ।"
\v 4 तोबै पिलातुसै प्रधान याजको ओरो लोगो के बोलो, ओउ एसी आदमी दा किछे भी दोष ना पउ ।"
\v 5 पोरो सै होजो भी जोर सै बोलदे लागे एजा गोलील दा लेयो इथे तोड़ी सोबे यहूदियो दा बताए बोताओ लोगो के भोडकायो हे ।"
\v 6 एजो शोणयो पिलातुसै बोलो, क्‍या एजा आदमी गोलीली ओसो ?”
\v 7 ओरो एजो जाणयो कि सै हेरोदेसो के लायक ओसो तेसी हेरोदेसो के दोरे छाड दिया चाए तिनही दूसो दा सै भी यरूशलेम दा थिया ।"
\v 8 हेरोदेस यीशे के देखयो बोहुता खुशी होआ, चाए सै बोहिते दूसो सै तेसीके देखणा चाहो थिया ,ओरो चाए कि तेसके बारे मे शोण राए थिउ, ओरि तेसयादे किछे निशान देखणो कि उम्‍मीद राखौ थिया ।
\v 9 सै तेसयादी बोरिशी बातो पूछदा लागा पोरो तेने किछे भी उतर ना दी ।
\v 10 प्रधान याजक ओरो शास्‍त्री खोडे होयो तोन मोन सै ते पेदी दोष लोउआ ।
\v 11 तोबै हेरोदेस आपणे सिपाहियो के साथी तेसका ओपमान कोरेबा ठाठे दा उडउआ ओरो भोडकीला लुस्‍के बोबायो तेसी पिलातुसो के दोरे छाड दिया ।
\v 12 तेसी दूसै पिलातुस ओर हेरोदेस दोस्‍त बोण गोए; इदे ओगोडियो सै एकी दूजे के दुशमोण थिऐ ।
\v 13 पिलातुसै प्रधन याजक ओरो सोरदारो के बोदयो तिनही बोलो ,
\v 14 तुए एसी आदमी के बोहकाण वाला मानयो मेरे दोरे लूउआ ओरो देखया, मोए तोहारे सामणे तेसकी जाच की पोरो इन्‍ही बातो का तुए एस पेदी दोष लाओ तिनही बातो के बारे मे मोए एसदा मोए तो किछे भी दोष ना पाई ।
\v 15 ना हेरोदेस चाए तेने एसी हमारे दोरे छाड दिया ; ओरो देखया एसयारी किछे एशणो होए नेरेही कि ये मोरणो के दोण्‍ड ठोहराया जाओ ।
\v 16 ओरो ओउ एसी पीटयो जाणो दिउ ।"
\v 17 तोबै सोबे मिलयो लेलयादे लागे कि
\v 18 एसका काम तोमाम कोर दोव ओरो आमु के बोरब्‍बा के छोड देव ।
\v 19 सै कोसी मोरणो के कारणो जू गाँव दो होए रोउ थिउ ओरो मोरणो के कारणो जेलो पूडा डाल राए थिया ।
\v 20 पोरो पिलातुसै यीशु के छोणनो कि इच्‍छा सै लोगो के होजो सोमझउए ।
\v 21 पोरो तिनये लेलयाओ बोलो, एसी क्रूसो पेदी चोढाओ क्रूसो पेदी ।"
\v 22 तेने तिजालियो तिनही बोलो, काए एने कुजी बुराई कोर राए ? मोए एसी दी मोरणो के दोण्‍ड के लायक किछे भी बात ना पइ
\v 23 पोरो सै लेलयाओ पोछोडियो पोड गोए कि एसीके क्रूसो पेदी चोढाए दो ओरो तिनका लेलयाणो पाडो लाग गो ।
\v 24 ओरो पिलातुसै आग्आ दी कि तिनकी प्रारथ्‍ना के ओनुसार कोरो जाओ ।
\v 25 तेने तेसी आदमी के कू बलवे ओरो होत्‍या के कारणो जेलो पूडा डाल राए थिया ओरो जेसी सै मागो थिऐ छोड दिया ओरो यीशु के तिनकी मोर्जी के ओनुसार छोड दिया ।
\v 26 जोबे सै तेसीके नी लोआ थिया तो तिनये शोमोन नाव का कुरेणी के जू गाँव पेशा आदा लाग रोआ थिआ पाकडयो तेस पेदी क्रूस लाद दिउ कि तेसी यीशु के पोछोडियो पोछोडियो लेय जाओ ।
\v 27 लोगो की बोडी भीड तेसके पोछोडियो होए गोए ओरो तिनयारी बोरिशी ओरोतो भी थी जू तेसके लिए छाती पीटयो ओरो दुख कोरो थी ।
\v 28 यीशुए तिनके डोबो मोडयो देखो हे यरुशलेम कि ओरोतो मेरे लिए नी रोया पोरो आपणे ओरो आपणे नाडडिया के लिए रोया ।
\v 29 ओरो देखया, सैजे दूस आदे जनदो लोग बोलदे धोन्‍य ओसो जू बाज हे ओरो जू गोर्भ ना जोनमी ओरो सैजे चूचू जिनये दूध ना पयइ ।'
\v 30 तेसी सोमय सै पहाडो के बोलदे कि आम पेदी पोड ओरो गोटणे के कि आमू खोटाय दे ।
\v 31 चाए जोबे सै होरे डालो वारी एशे कोरो तो शूखेयारी का किछे नाहोदो ?”*
\v 32 सै ओके दो आदमी के जू पापी थिऐ तेसके साथी मारणो के चाले ।
\v 33 जोबे सै तेसी ठव पेदी जू खोपडी कहलाओ पोहुचे तो तिनये तिथे तेसी ओरो तिनही पापी के भी, एकीके बोए ढोबो ओरो एकीके सोए ढोबो क्रूसो पेदी चोढूउए ।
\v 34 तोबै यीशुए बोलो, हे बापू इनही माफ कोरेबा चाए ये ना जाणो कि ये का कोरो ओरो तुनये चिटठी डालयो तेसके कोपडे बाट दिए ।*
\v 35 लोगेए खोडे खोडे होयो देख लोउ थिउ ओरो सोरदार भी ठाठा कोरेबा एजो बोलो थिऐ एने ओकी के बोचोउए ओगोर ये पोरमेश्वर का मोसीह ओसो, ओरो तेसका चोणयोदा ओसो तो आपी के बोचाए दे ।
\v 36 सिपाही भी नोजदीक आयो ओरो पाणी देयो तेसका ठाठा कोरेबा बोलो,
\v 37 ओगोर यू यहूदियो का राजा ओसो, तो आपी के बाचाए किने ।"
\v 38 ओरो तेस पेदी एक पाटडी लाए दि कि एजा यहूदियो का राजा ओसो ।"
\v 39 जू पापी तिथे लोटकाए राए थिऐ तिनमुझदा एकीए तेसकी निन्‍दा कोरेबा बोलो, क्‍या तू मोसीह ना आथी ? तो तोबै आपी के ओरो आमूके बोचाए दे ।
\v 40 इथ पेदी ओकिये तेसी डाटयो बोलो, क्‍या तू पोरमेश्वर दा भी डोरे ना ? तोए भी तो सैजाही दोण्‍ड पाए लोआ ।
\v 41 ओरो आमुए तो न्‍याय के ओनुसार दोण्‍ड पाए लोआ चाए आमुए आपणे कामो के सोही फोल पाए लोआ पोरो एने तो किछे भी एशणा काम कोर नेरेई ।"
\v 42 तोबै तेने बोलो, हे यीशु जोबे तू आपणे राज्‍य दा आला तो मोखे याद राखया ।"
\v 43 तेने तेसी बोलो, ओउ तोखे साचो बुलू कि एलोहि तू मेरे साथी स्‍वर्गो दा होदा ।"*
\v 44 लोगभोग दूजे पहर सै तीजे पहर तोड़ी सोबे देशो दो इनारो बोणयोदो रो ।
\v 45 ओरो सूरजो को पयाशो जांदो रो ओरो मोन्‍दिरो का पोरदा बीचो दा फाट गोआ
\v 46 ओरो यीशुए बोडे आवाजो दो पुकारयो बोलो हे बापू ओउ आपणी आत्‍मा तेरे हाथो दी छुडू ।"* ओरो एजो बोलयो आपणे प्राण छोड दिए ।"
\v 47 सूबेदारे जू किछे होए रोव थिउ देखयो पोरमेश्वर की बोडाई की ओरो बोलो जोरुर एजा आदमी धोर्मी थिया ।"
\v 48 ओरो भीड जू एजो देखणो के कोठी होए रोए थी एसी घोटना के देखयो छाती पीटयो पाछू गोई ।
\v 49 पोरो तेसके सोबे जाण पोहचाण वाले ओरो जूजी ओरोतो तेसयारी गोलीली पेशी आय रोई थी दूर खोडयो एजो सोबे देख लो थिउ ।*
\v 50 तिथे युसुफ नाव का एक महासोभा का एक आदमी थिया जू ठोगडा ओरो धोर्मी आदमी थिया ।
\v 51 ओरो तिनकी योजना ओरो एसी कामो लेई खुश नी थी ।सै यहूदियो के गाँव अरिमातिया का रोहण वाला थिया ओरो पोरमेश्वर के राज्‍य का रास्‍ता बताणवाला थिया ।
\v 52 तेने पिलातुसो के दोरे जाऐबा यीशु की लाश मागी ।
\v 53 ओरो तेसी उतारयो मोलमोल के चादरी दा लोपेटा ओरो एकी क्रबौ द राखा जु चोटानो पेदी खोण राए थी ओरो तिदा कुणिये भी राखी नीरेई थी ।
\v 54 सै तैयारी के दूस थिऐ ओरो सोब्‍त का दूस शुरु होण वालो थिउ ।
\v 55 तिनही ओरोतो के जू तेसके साथी गोलीली पेशी आए रोए थी पोछोडियो पोछोडियो जाऐबा तेसी क्रबो के देखा ओरो एजो भी कि तेसकी लाश कैशे राख राए ।
\v 56 तोबै तिनये पाछू आयो खुशबु वाली चीजो ओरो सैट तैयार किउ ओरो सोब्‍त के दूसै तिनये आगया के ओनुसार आराम किया ।*
\c 24
\p
\v 1 पोरो सोप्‍ताह के आगले दूसै बोडे जीशीदे सै तिनही खुशबु वाली चीजो के जू तिनये तैयार कोर रोए थी लोयो क्रबो पेदी अई ।
\v 2 तिनये पाथ्‍तरो के क्रबो पेदी रोढकयो दा पोउआ ।
\v 3 पोरो भीतरे जाऐबा प्रभु की लाश ना पाई ।
\v 4 जोबे सै एसी बातो लेई डोर गोई तो देखया, दो आदमी चोमकोणवाले लुस्‍के बाबयो तिन के दोरे आयो खोडे होए ।
\v 5 जोबे सै डोर गोई ओरो धोरती के ढोबो मुह उदे कोरेबा तो तेने तिनही बोलो, तुए जिवदे के मोरयोदे मुझी काए ढूढो ?
\v 6 सै इते नी, पोरो जिवदा होए गोआ याद कोरो कि तेने गोलीलो पूडो रोहदे बेई तुओ बोल राए थिउ
\v 7 जोरुरी ओसो कि आदमी का बेटा पापियो के हाथो दा पोकडाय जाओ ओरो क्रूसो पेदी चोढाया जाओ ओरो तीजे दूसै जिदा होदा ।
\v 8 तोबै तेसकी बातो तिनही याद आई ।
\v 9 ओरो क्रबो पेदी आयो तिनये गयारोही के ओरो ओकी सोबी के एजी सोबे बातो शुणाए दी ।
\v 10 जिनये चेलो के एजी बातो बुली सै मोरयिम मगदलीणी ओरो योहना ओरो याकूब कि मा मोरियम ओरो तिनके साथी कि उकी ओरोतै भी थी ।
\v 11 पोरो तिनकी बातो तिनही कहाणी शी जाण पोडी ओरो तिनये तिनकी बातो पेदी विशवास नी कोरी ।
\v 12 तोबै पोतरोस बिजयो क्रबो पेदी तावला ओटा ओरो निडयो खाली कोपडे पोडयोदे देखे, ओरो जू होए रो थिउ तेससै डोरयो सै आपणे घोरे औट गोआ ।
\v 13 तेसी दूसै तिनमुजी दो आदमी इम्‍माउस नाव एकी गाँव के चाल रोए थिऐ जू यरुशलेम दी सात मीलो कि दूरी पेदी थिउ
\v 14 सै इनही सोबी बातो पेदी जू होए रोए थी उडे पूडे बातो कोरेबा चाल रोए थिऐ ।
\v 15 ओरो जोबे सै उडे पूडी बातो कोरेबा ओरो पूछिशयो कोर लोए थी तो यीशु आपी नोजदीक आयो तिनके साथी होए गोआ
\v 16 पोरौ तिनकी आखी एशणी बोद होए गोई थी कि तेसी पोएचाणी नी सोकी ।
\v 17 तेने तिनयादो पूछू, एजी का बात ओसो ?जू तोए चालदे चालदे उडी पूडी कोर लोए?, सै निराश होयो खोडे होए होए ।
\v 18 एजो शोणयो क्‍लियोपास नाव का एकी आदमीए बोलो, क्‍या तू यरुशलेमो दा ओकेला पोरदेशी ओसो, जू ना जाणो कि इनही दूसो दे तेसदो का का हो ?”
\v 19 तेने तिनयादो पूछू, कूजी बातो?”तिनये तेसी बोलो, यीशु नासरी के बारे दो जू पोरमेश्वर ओरो सोबी लोगो के नोजदीक काम कोरो ओरो वोचणो दा जोरवाला भविष्‍यद्‍क्‍ता थिया ।
\v 20 ओरो प्रोधान याजक ओरो हमारे सोरदारे तेसी पाकडी दिया कि तेस पेदी मोरणो की आगया देय जाओ ओरो तेसी क्रूसो पेदी चोढाया ।
\v 21 पोरो आमू उम्‍मीद थी कि एजा ही इस्याएल के छुटकारा देदा इनही सोबी बातो के सिवाय एसी घोटणा के होयो तीजू दूस हे ,
\v 22 ओरो आमू मूजी दी कुणिये ओरते आमू के डोरो दे डाल थिऐ जू जिशो क्रबो पेदी ओट रोए थी ।
\v 23 ओरो जोबे तेसकी लाश नी पाई तो एजो बोलयो अई कि आमुए स्‍वर्गदूतो का दोर्शन पाय राए जिनये बोलो कि सै जिवदा ओसो ।
\v 24 तोबै हमारे सैहली मुजदी कुणिये एक क्रबि पेदी उटी ओरो जेशे ओरोते बोल राए थिउ तेशकेई पोउ, पोरो तेसी नी देखी ।
\v 25 तोबै तेने तिनही बोलो, हे नालायक ओरो भविष्‍यद्‍क्‍ताओ कि सोबे बातो पेदी विशवास कोरणो के लायक ।
\v 26 का जोरुरी थी नी कि मोसीह एजे दुख टिपयो आपणी मोहिमा दे प्रोवेश कोरो ?”
\v 27 तोबै तेने मूसा के ओरो सोबी भविष्‍यद्‍क्‍ताओ दे शुरु कोरेबा सोबे बाइबलो मुजदा आपणे बारे दी लिखयोदी बातो का मोतलब तिनही सोमजाय दिया ।
\v 28 इशे दे सै तेसी गाँव दे पोहुचे जिथे सै चाल रोहे थिऐ ओरो तेसके डोगो दो जाणी रो थिउ कि सै ओगोडियो बोढना चाहो ।
\v 29 पोरो तिनये एजो बोलयो तेसी रोका, हमारे साथी रो चाए रात होदी लाग रोही ओरो दूस एबे बोहितु होए गो तोबै सै तिनके साथी रोहणो के लिए भीतरे ओटा ।
\v 30 जोबे सै तिनके साथी खाणो खादा बौठा तो तेने रोटी लेयो धोन्‍यवाद कोरा ओरो तियो तोडयो तिनही देदा लागा ।
\v 31 तोबै तिनकी आखी खुलदी लागी ओरो तिनये तेसी पोहचाण दिया ओरो सै तिनकी आखीयादा चोरी गोआ ।
\v 32 तिनये आपस मुजी बोलो, जोबे सै बाटो पूडा आमुआरी बातो कोरदा रोवा ओरो बाइबलो का मोतलब आमू सोमजोउआ तो का हमारे मोनो दी बात पोएदा ना होई ?”
\v 33 सै तोलो ही बिजयो यरुशलेम के ओट गोए ओरो तिनही गयारोही के ओरो तिनके दोस्‍तो के कोठे कोरे ।
\v 34 सै बोलो थिऐ, प्रभु सोचमुच जिवदा होए गोआ ओरप शोमोन के भी देखियाए ।"
\v 35 तोबै तेने बाटो की बातो तिनही बोताए दी ओरो एजो भी कि तिनये तेसी रोटी तोडदेबेई केशे पोहचाणा ।
\v 36 तिनये एजी बातो बोल ही लोए थी कि सै आपी ही तिनके दोरे खोडा ओए गोआ ओरो तिनही बोलो, तुओ शान्‍ति मिलो ।"
\v 37 पोरो सै डोर गोए ओरो सोमझो कि आमुए कोसी भूतो के देख लो ।
\v 38 तेने तिनही बोलो, काए डोर रोहे?ओरो तोहारे मोनो दे काए शोक पोएदा होए रोवा ?
\v 39 मेरे हाथ ओरो मेरे लातो के देखो कि ओउ सैजा ही हे मोखे छुयो देखो, चाए आत्‍मा के हाडकी ओरो मास ना हो जैषे मुओ दो लो देखी ।
\v 40 एजो बोलयो तेने तिनही आपणे हाथ लात देखाए ।
\v 41 जोबे खुशी होययो तिनही विशवास नी होई ओरो सै चोमोतकार कोरो थिऐ, तो तेने तिनही पूछू, काए इथे तुआगे किछे खाणो के ओसोए ?”
\v 42 तिनये तेसी भुणयोदी माछली का गुकडा दिया ।
\v 43 तेने लोयो तिनके सामणे खउआ ।
\v 44 होजो तेने तिनही बोलो, एजी मेरी सैजी बातो हे जू मोए तोहारे साथी रोहदे बेई तुओ के बोलरेई थी कि जोरुरी कि जिशे बातो मूसा के नियमो दी ओरो भविष्‍यद्‍क्‍ताओ ओरो भोजणो की किताबो दी मेरे बारे दी लिख रेई सोबे पूरी हो ।"
\v 45 तोबै तेने बाइबलो बोताणो के लिए तिनकी सोमोझ खोल दी ,
\v 46 ओरो तिनही बोलो, एजो लिख राए कि मोसीह दुख टिपदा,ओरो तीजे दूसै मोरयोदे मुजदा जिवदा होदा ।
\v 47 ओरो यरुशलेमो दा लेयो सोबे जातियो दा मोन फिराव का ओरो पापो की माफी का प्रोचार तेसकेही नाव सै होदा ।
\v 48 तुए इनही सोबी बातो के गोवाह होदे ।
\v 49 ओरो देखया, जेसकी वाचा मेरे बापूए कोर राए ओउ तियो तो पेदी उतारदा ओरो जोलो तोड़ी स्‍वर्ग दी सामर्थ ना पाओ, तोलो तोड़ी तुए एसी नगर दे रोकया।"*
\v 50 तोबै सै तिनही बैतनिय्‍याह तोड़ी बाहरे लेय गोआ ओरो आपणे टिपयो तिनही आशीष दी;*
\v 51 ओर तिनही आशीष देदे बेई सै तिनयारी दा ओलोग होए गोआ ओरो स्‍वर्ग दा टिपी गोआ ।*
\v 52 तोबै सै तेसी दोण्‍डवोत कोरेबा बोड़ै खुश होऐ, ओरो यरुशलेम के आए गोए ।
\v 53 ओरो सै रोज मोन्‍दिरो दे जाऐबा पोरमेश्वर कि मोहिमा कोरो थिऐ ।
