\id 1CO
\ide UTF-8
\rem Copyright Information: Creative Commons Attribution-ShareAlike 4.0 License
\h 1 कुरिन्थियों
\toc1 1 कुरिन्थियों
\toc2 1 कुरिन्थियों
\mt1 1 Corinthians
\mt1 1 कुरिन्थियों
\c 1
\p
\v 1 पौलुस कै ओरो सै जू पोरमेश्वरो कै इच्छा से यीशु मसीह का भोगोत होणौ कै लिऐ बोएदै राखा थिया ओरो भाई सौसिथनेस कै ओरो से,
\v 2 पोरमेशवरो कै ओरो से कौलिसिया कै नाव जू कुरिन्थियुस मै ओसो, पोरो तिनकै नाव जू यीशू मसीह मै पवित्र कोरै राखै, ओरो पवित्र होणो खै बोएदै राखै, ओरो तिनी सोबि कै नाव भै जू हर जोगै ओरो आपणै प्रोभू यीशु मसीह कै नाव से प्रार्थना कोरो ओसो।
\v 3 ओमारे पिता पोरमेशवर ओरो पभु यीशु मसीह कै ओरो सै तुंओ अनुग्रह ओरो शान्तै भैटै चैंई।
\v 4 हाँव तोवारै बारै मै आपणै पोरमेश्वरो का धोन्यवाद सोदा कोरदा, इथुकारिए कै पोरमेश्वरो कै ऐजै अनुग्रह तुंओ पान्दी यीशू मसीह कै ओरो से होवा।
\v 5 कै तैसकै कारण तुंऐ हौर बातों में, जैशै कै सारै बोचन ओर सारै ज्ञानों में धोनवान बाणै गोवे
\v 6 कै यीशु मसीह कै गोवाहै तुंओ दै पाक्कै होए जाँओ।
\v 7 इथै तोड़ी कै कोसी भै बोरदानों कै तुंओ घौटै ना होंव, ओरो तुंऐ ओमारै प्रभु यीशू मसीह कै प्रोगट होणो कै बाट जोहया कोरो।
\v 8 सै तुंओ खै सोदा तोड़ी मोजबुत भै राखदा कै तुंऐ ओमारै प्रभु यीशु मसीह कै दुसै दै बेएकसुर ठोरौ।
\v 9 पोरमेश्वर साच्चा ओसो, जेनै तुंओ खै आपणा बेटा ओमारा प्रभु यीशु मसीह कै सोंगति दै बोयदै राखै।
\v 10 हे भाईयों, हाँव तुंओ कैई ओमारै प्रभु यीशु मसीह कै नाँव सै बिनती कोरू कै तुंऐ सोबै ऐक ही बात बोलौ, ओरो तुंओ मुन्जी फुउट ना होंव,पोरो ऐक ही मोन ओरो ऐक मत होएबा मैलैबा रोहया।
\v 11 क्योंकि ओ मेरे भाईयों, खलोए कै घरानैए कै लोगैए मूकेंई तोवारै बारै मै बैताऐ राखौ कै तुंओ मुन्जी झोगड़ै होदैं रोंव।
\v 12 "मेरे बोलनै का मोतलब ऐजा ओसो कै तुंओ मुन्जी कुणिऐ तो आपी खै ""पोलूसौ का"", ओरो कुणिऐ ""अपुल्लोस का"",ओरो कुणिऐ ""केफा का"",तो कुणिऐ ""मसीह का"" बोलो।"
\v 13 क्या मसीह बाँड़ै दिया? क्या पोलुस तोवारे खातिर क्रुसो पान्दी चोडा़ए दिया? या तुंओ खै पोलुस के नाँव सै पाणी कै रोसम भैटै रोए?
\v 14 हाँव पोरमेश्‍वरो का धोन्यवाद दोंऊ कै क्रिस्पुस ओरो ग्युस खै छोडयो मुंऐ तुंओ कोसी खै भै पाणी कै रोसम ना देऐ राखी।
\v 15 केंई ऐशैखै ना होंव कै कुणिऐ बोलो कै तुंऐ मेरे नाँव लैऐ पाणी कै रोसम लोऐ राखै।
\v 16 ओरो हाँ, मुंऐ सितफनास कै घोरानै खै पाणी कै रोसम दैए राखै। इनी खै छोडयो हाँव कोसी खै भै ना जाणू कै मुंऐ कोसीखै भै पाणी कै रोसम दैऐ राखै हौलै।
\v 17 क्योंकि मसीह मुखै पाणी कै रोसम दैणो खै ना, पोरो सुसमाचार शुणाणो खै छाड़ै राखा, ओरो ऐजुभै शब्दों कै ज्ञानो कै कारण ना, ऐशेखै ना होंव कै मसीह का क्रुस बेकार ठोरो,
\v 18 क्योंकि क्रुसो कै कोथा नाश होणो वालों कै लिऐ मुर्खता ओसो,  पोरो आमै उध्दार पाणो कै लिऐ पोरमेश्वरो कै शोक्तै ओसो।
\v 19 क्योंकि ऐशेखै लेखै राखौ, कै हाँव ज्ञानवालो खै नाश कोरदा ओरो सोमझदारों कै सोमझ खै तुच्छ कोरै देंदा
\v 20 कुकै रोहवा ज्ञानवान? कुकै रोवै शास्त्री ? कुकै रोवा ईयों सोंईसारी कै विवादी? क्या पोरमेश्वरेए सोंईसारी कै ज्ञानो खै मुर्खता ना ठोहराऐ राखै?
\v 21 क्योंकि जोबे पोरमेश्वरो कै ज्ञान कै अनुसार सोईंसारिऐ ज्ञानो सै पोरमेश्वरो खै ना जाणी, तोबे पोरमेश्वरो खै एजौ आच्छौ लागौ कै ऐसी प्रचार कै मुर्खता के द्वारा विश्वास कोरणेवालै खै उध्दार दैंव।
\v 22 यहूदी चिन्ह चाँव, ओरो युनानी ज्ञान कै खोज मै ओसो,
\v 23 पोरो आमै तो तेसी क्रुसो पान्दी लौटकायोंदै मसीह का प्रचार कोरू, जु यहुदीयों कै लिऐ ठोकर का कारण ओरो ओन्यजातियों के लिए मुर्खता ओसो,
\v 24 पोरो जू बोयदैंयो दै ओसो,  क्या यहुदी क्या युनानी, तिनकै नोजदिक मसीह पोरमेश्वरो कै शोक्तै ओरो पोरमेश्वरो का ज्ञान ओसो।
\v 25 क्योंकि पोरमेश्वर की मुर्खता आदमी कै ज्ञानौ सै ज्ञानवान ओसो, ओरो पोरमेश्वरो की कोमजोरी आदमी कै ताकत दै भै बोहोत बोलवान ओसो।
\v 26 ओ भाईयों, आपणै बोईदणौ कै बारै में तो सुंचौ कै ना शरीरो के अनुसार बोहोत ज्ञानवान, ओरो ना बोहोत शोक्तै, ओरो ना बोहोत सयाणा बोएदै राऐ।
\v 27 पोरो पोरमेश्वरैए धोरती कै मुर्खो खै चौणै राखै कै ज्ञानवालों खै लोज्जित कोरो, ओरो पोरमेश्वरैए धोरती कै कोमजोरो खै चौणै राखै कै बोलवानो खै लोज्जित कोरो,
\v 28 ओरो पोरमेश्वरैए धोरतियो कै निचों ओरो तुच्छों खै, ओरो जू किछै आती भी ना तिनुखै भै चौणै दिए कै सेजै जु ओसो ऐ तिनुखै बेकार ठोहराँव।
\v 29 ताकि कुणिऐ भै प्राणी पोरमेश्वरो कै सामणै घोमण्ड ना कोरै सोको!
\v 30 पोरो तेसकै ओरो से तुंऐ मसीह यीशु मे ओसो, जु पोरमेश्वरो के ओरो सै ओमरै लिऐ यानी धोर्म, ओरो पवित्रता ओरो छुटकारा;
\v 31 "ताकी जेशै खै लेखै राखौ, तेशैखैंई होंव, “जू घोमण्ड कोरलै सै यीशु पान्दी घोमोण्ड कोरैया""।"
\c 2
\p
\v 1 ओ भाइयों, जोबे हांव पोरमेश्वरो का भेद शोणयो खै तोवारै धौरै आया, तोबे शब्दो या गयान कै बोढा़ऐ कै साथै ना आई।
\v 2 क्योंकि मुंऐ ऐजौ ठाणै दियु थियु कै तोवाऱै बीच यीशु मसीह या क्रुसो पान्दी टांगयोंदे मसीह खै छोडयो खै ओके बातो खै ना जाणु।
\v 3 हांव कोमजोर ओरो डोर कै साथै, ओरो बोहोत थरथराएबा तोवारै साथै रोवा,
\v 4 ओरो मेरे बोचन, ओरो मेरे प्रचार में ज्ञानौ की लुभानेवाली बातो ना पोरो आत्मा ओरो शोक्तै का प्रमाण थिया,
\v 5 ईथकारिए कै तोवारा विश्वास आदमी कै ज्ञानों पान्दी ना,पोरो पोरमेश्वरो कै शोक्तैयों पान्दी आसरा होंव!
\v 6 तोबै भै साच्चै लोगो मुन्जी आमें ज्ञान शुणौऊऐं ओसो, पोरो ऐसी सोंईसारियो का ओरो ऐसी सोंईसारियो का नाश होणौवाले हाकिमो का ज्ञान ना,
\v 7 पोरो आमें पोरमेश्वरो का सेजा गुप्त ज्ञान, भेदो कै रीती से बेताओं ओसो,जैथु खै पोरमेश्वर पुराणै जौमाने सै ओमारे बोढा़ऐ के लिए ठोहराए राखौ।
\v 8 जिथुखै ईयों सोंईसारियो कै हाकिमो मुन्जी दू कुणिऐ भै ना जाणी, क्योंकि जै सै जाणदै तो शोक्तीमान प्रभु खै क्रुसौ पान्दी ना चौढा़ंदै।
\v 9 पोरो जैशे लैखै राखौ, जू बातौ आखीए ना देखी ओरो कानैए ना शुणी, ओरो जू बातौ आदमै कै मोनौ दी ना चौड़ी सेजी ही ओसो जू पोरमेश्वर आपणै प्रेम कोरणौवालै कै लिऐ तैयार कोरै राखी।
\v 10 पोरो पोरमेश्वरैए तिनी आपणै आत्मा लेई आमूं पान्दी प्रोगोट कियु, क्योंकि आत्मा सोबे बातौ जेशै पोरमेश्वरो कै गुण बातौ भै जाँचौए।
\v 11 आदमी मुन्जी दै कुण आदमी की बातौ जाणौ, केवल आदमी कै आत्मा जू तेसी दै ओसो तेशेखैई पोरमेश्वरो की बातौ भै कुणीऐ ना जाणौ, केवल पोरमेश्वरो का आत्मा।
\v 12 पोरो आमै सोंईसारियो कै आत्मा ना, पोरो सेजै आत्मा पाए राखै जू पोरमेश्वरो कै ओरो सै ओसो कै आमैं तिनु बातौं खै जाणु जू पोरमेश्वरैए आमू खै देऐ राखी।
\v 13 जिनी खै आमै आदमी कै ज्ञानो की शिकाइयोंदी बातौ दी ना, पोरो आत्मा शिकाइयोंदी बातौं मै,  आत्मिक बातौ सेमिला मिलाएबा शुणाओ।
\v 14 पोरो शारीरिक आदमै पोरमेश्वरो कै आत्मा की बातौं खै ना मानौ क्योंकि सै तेसकै नोजरो में मुर्खता की बातौ ओसो, ओरो ना सै तिनी खै जाणै सोकदा क्योंकि तिनकै जाँच आत्मिक रीती सै होंव।
\v 15 आत्मिक आदमै सौब कुछ जाँचौ, पोरो सै आपीखै कौसीयारी जाँचै ना सोको।
\v 16 क्योंकि प्रभु कै मोनो खै कौणै जाणा कै तेसी खै शिखाओ? पोरो आंमु दा मसीह का मौन ओसो
\c 3
\p
\v 1 ओ भाईयों, हाँव तुओं वारी ऐसी रीति सै बात ना कोरै सोकू जेशै खै आत्मिक लोगै वारी, पोरो जेशेखै शारिरीक लोगोंवारी, ओरो तिनुवारी भै जू मसीह में बच्चे ओसो।
\v 2 मुंऐ तुंओ खै दुध पैयाऊ, ओरो नाज ना खैएई, क्योंकि तुंऐ तेथु खै खाऐ ना सोको थिये, ओरो ईबी तोडी़ खाऐ ना सोको,
\v 3 क्योंकि इबी तोडी शारिरीक ओसो! इथुकारिए कै जोबे तुंओ मुन्जी नफरत ओरो झोगडे ओसो तो क्या तुंऐ शारिरीक ना? ओरो क्या आदमियों की रीति सै ना चालौ?
\v 4 क्योंकि जोबे एक बोलाओं, कै हाँव पोलुस का ओसो, ओरो दूजा, हाँव अपुल्लोस का ओसो, तो क्या तुंऐ आदमै ना आथी?
\v 5 अपुल्लोस का ओसो? ओरो पोलुस का ओसो? केवल सेवक, जिनके कारण से तुंऐ विश्वास किया, जेशै सोबीखै प्रभु ऐ दैयै राऐ।
\v 6 मुंऐ लोऊवा, अपुल्लोस ऐ सिंजा, पोरो पोरमेश्वरै बढा़या।
\v 7 इथुकारिए ना तो लाणौवाला किछे ओसो ओरो ना सिंजणौवाला, पोरो पोरमेश्वर ही सोबै कुछ ओसो जु बढा़णैवाला ओसो।
\v 8 लाणैवाला ओरो सींजणैवाला दूइने एक ही ओसो, पोरो हर एक आदमै आपणै ही मेहनत के अनुसार आपणी ही मजदूरी पाअला।
\v 9 क्योंकि आमै पोरमेश्वर कै कामौ कै साथै ओसो, तुंऐ पोरमेश्वरो कै खेती ओरो पोरमेश्वरो कै बाणयोंदे ओसो।
\v 10 पोरमेश्वरो कै तेसी शोक्तै कै अनुसार जू मुखै देऐ राखौ, मुंऐ बुध्दिमानी मिस्त्रै कै जेशणै नींव डालै, ओरो दुजा तिथ पान्दी रौदा राखै राखा। पोरो हर एक आदमै चोकस होऐ जाव कै सै तिथ पान्दी केशणा रौदा राखदा।
\v 11 क्योंकि सेजै नींव खै छोड़यो जू पोड़योंदै ओसो, ओरो सै यीशु मसीह ओसो, तो कुणजैई औकै नींव ना डालै सोको।
\v 12 जै कुणीऐ ईयों नींव पान्दी सुनु या चाँदी या बैशकिमतै पात्थर या काठ या घास या फुस का रौदा राखो,
\v 13 तो हर ऐक का काम प्रोगोट होए जाला, क्योंकि सेजा दुस तिनुखै बताला, इथुकारिए कै आग कै साथै प्रोगोट होंदा ओरो सेजै आग हर एक का काम पोरखलै कै केशणा ओसो।
\v 14 जेसका काम तिथ पान्दी बोणयोंदा मोजबुत रोहला, सै मजदुरी पाला।
\v 15 जै कोसी का काम जोलै जाला, तो सै नुकसान उठांदा; पोरो सै आपी बोच जाला पोरो जोलदै जोलदै।
\v 16 क्या तुंऐ जाणौ ना कै तुंऐ पोरमेश्वरो का मन्दिर ओसो, ओरो पोरमेश्वरो का आत्मा तुंओ मुन्जी वास कोरो।
\v 17 जै कुणिऐ पोरमेश्वरो कै मन्दिरो खै नाश कोरला तो पोरमेश्वर तिथु खै नाश कोरदा, क्योंकि पोरमेशवरो का मन्दिर पवित्र ओसो, ओरो सै तुंऐ ओसो।
\v 18 कुणिऐ भै आपणै आप खै धोखा ना देएया। जै तुंओ मुन्जी दा कुणिऐ ईयों सोंईसारियो पान्दी आपणै आप खै ज्ञानै सोमझौ, मुर्ख बोणयो खै ज्ञानै होऐ जाव।
\v 19 क्योंकि ईयों सोंईसारियो का ज्ञान पोरमेश्वरो कै नोजदिक मुर्खता ओसो, जेशै खै लैखै राखौ, सै ज्ञानियों खै तिनकी चतुराई मै फौशाऐ दैंव।
\v 20 ओरो तोबै, प्रभु ज्ञानियों कै विचारौ खै जाणौए कै सै बेकार ओसो।
\v 21 इसलिए आदमियो पान्दी कोई भै घोमण्ड ना कोरेया, क्योंकि सोब कुछ तोवारौ ओसो।
\v 22 क्या पोलुस, क्या अपुल्लोस, क्य कैफा, क्या धरतै, क्या जेंदगै, क्या मौरण, क्या वर्तमान, क्या भोविष्य, सोब कुछ तोवारो ओसो,
\v 23 ओरो तुंए मसीह कै ओसो, ओरो मसीह पोरमेश्वरो का ओसो।
\c 4
\p
\v 1 आदमै आमू खै मसीह कै सेवक ओरो पोरमेश्वरो कै भेदो कै भोण्डरै सोमझो।
\v 2 तोबे इथु भोण्डारीयो दै ऐजै बात देखै जाँव कै सै भरोसै कै लायक ओसो ऐ
\v 3 पोरो मेरै नोजरो दै ऐजे बात बोहोत नानडै ओसो कै तुंऐ या आदमियो का कुणजाई न्यायी मुखै पोरखौ, पोरो हाँव आपणै आप खै ना पोरखु।
\v 4 क्योंकि मेरा मौन मुखै कोसी भै बातों मै बुरा ना ठोहराओं, पोरो इथलेई हाँव बेकसुर ना ठोहरू, क्योंकि मुखै पोरखणैवाला प्रोभु ओसो।
\v 5 इसलिऐ जाँव तोडी प्रोभु ना आई, सोमय दा आगै कोसी बात का न्याय ना कोरया, सै ही इनारै की छिपीयोंदी बातौ पैयाशै दी देखांदा, ओरो मोनौ कै मोतलब खै प्रगोट कोरला, ओरो तोबे पोरमेश्वरो की ओरो सै हर एक कै बौढा़ए हौंन्दै।
\v 6 ओ भाइयों, मुंऐ ईनी बातौं मै तोवारै खातिर ओरो अपुल्लोस कै चोरचा उधारण देएबा कोरै राऐ, इथुकारिऐ कै तुंऐ ओमारे कारण ऐजो शिखौ कै लेखैयोंदे लेई ओगड़ियो ना बोढया, ओरो एकी कै तोरफ सै ओरो दूजै कै विरोध दा घोमण्ड ना कोरया।
\v 7 क्योंकि तांव दै ओरो ओकी मे कूण भैद कोरे सोको? ओरो तांव केंई का ओसो जू तोवें ( ओकी केंई दौ )ना पाए राखी, तौ ऐशणा घोमण्ड कैथु कोरो कै मानौ ना पाऐ राखी?
\v 8 तुंऐ तो छौके गोवे, तुंऐ धनवान होऐ गौवे, तुंऐ ओमारे बिना राज किया पोरो भोला होंनदौ कै तुंऐ राज्य कोरदै कै आमै भै तोवारे साथै राज्य कोरदै।
\v 9 मेरे सोमझ में पोरमेश्वरे ऐ आमु भोगतौ खै सोबी कै बाद तिनु लोगो कै जेशणै ठोहराऐ राखै, जिनकै मौत कै आज्ञा होऐ गोऐ, क्योंकि आमै धोरतै ओरो स्वर्गदुतों ओरो आदमियों के लिऐ एक तमाशा ठोहरे जांव।
\v 10 आमै मसीह के लिऐ मुर्ख ओसो, पोरो तुंऐ मसीह में बुध्दिमान ओसो, आमै निर्बोल ओसो, पोरो तुंऐ बलवान ओसो। तुंऐ आदर पाँव, ओरो आमै निरादर होंऊ।
\v 11 आमै ईयों घौडी तोडी भूखै प्यासै ओरो नांगी ओसो, ओरो घुस भै खाओं ओरो मारे मारे फिरौ,
\v 12 ओरो आपणै ही हाथौ लेई काम कोरयो मेहनत कोरु। लौग आमू खै हर कुछ बोलो, आमैं आर्शीवाद दिंऊ, ओरो सै आमु सोतांव ऐ, ओरो आमु सोंहूऐ।
\v 13 सै बदनाम कोरो, आमै बेनते कोरो। आमै ऐलौ तोडी भै धोरतियों कौ कुडा़ ओरो सौब चीजो की खुरचन कै जेशणै ठोहरू।
\v 14 हांव तुंओ लोज्जित कोरनौ खै ऐजी बातौ ना लिखु, पोरो आपणै प्यारे बोच्चे जाणैबा तुंओ चिताऊँ ऐ।
\v 15 क्योंकि जै मसीह मै तोवारे शिखाणैवालै दैश होजार भै होंदै, तो भै तोवारे पिता सै ना, इथुकारिऐ कै मसीह यीशु मै सुसमाचार कै कारण सै हांव तोवारा पिता हौवा।
\v 16 इथुकारिऐ हांव तुंओ केंई बैनतै कोरु कै मुँ जेशणै चाल चालौ।
\v 17 इथुकारिऐ मुंऐ तिमुथियुस खै जु प्रोभु मे मेरा प्यारा ओरो भरोसे लायक बेटा ओसो तोवारे धौरै छाडै राखा। सै तुंओ मसीह मे मेरा चरित्र याद दिलांदा, जैशे खै हांव हर जगह हर कोलिसिया मै उपदेश दौंऊ।
\v 18 कुछ तो ऐशै फुलै गोवै, कै मानौ हांव तोवारे धौरै आंदा ही ना।
\v 19 पोरो प्रोभु ऐ चोहु तो हांव तोवारे धौरै तावला आउंबा ओरो तिनु फुलयोंदे की बातौ खै ना,  पोरो तिनकी शोक्तै खै जाणै पांदा।
\v 20 क्योंकि पोरमेश्वरो का राज्य बातौ दा ना पोरो शोक्तियो दा ओसो।
\v 21 तुंऐ का चांव? क्या हांव छिटा लोएबा तोवारे धौरै आंऊ, या प्यार ओरो नोरम कै आत्मा कै साथै?
\c 5
\p
\v 1 ईथै तोडी शुणनौ मै आऐ रोहो कै तुंओ मुन्जी कुकरम होंव, यानी कै ऐशणा कुकरम जु अन्यजातियों मे भै ना होंव कै एक आदमै आपणै बापु कै घोरवालै आपणै गोयलौ राखौ।
\v 2 ओरो तुंऐ शोक तो ना कोरो, जिथलेई ऐशणा काम कोरणवाला तोवारे बीचो मुन्जी दा निकाला जांव, पोरो घोमण्ड कोरो।
\v 3 हांव तो शरिरो कै भाव सै दुर थिया, पोरो आत्मा कै भाव सै तोवारे साथै होएयो मानो शामिलौ कै दशा मे ऐशेणै काम कोरणै वालै कै बारै मे ऐजै आज्ञा दैए दै
\v 4 कै जोबे तुंऐ ओरो मेरे आत्मा, ओमारे प्रोभु यीशु कै शोक्तियो कै साथै कोठै होंव, तो ऐशणा आदमै ओमारे प्रोभु यीशु कै नांव सै
\v 5 शरिरो कै नाश के लिऐ शैतानौ खै सौंपै जांव,ताकि तेसकै आत्मा प्रोभु यीशु मसीह कै दुसौ मे उध्दार पांव।
\v 6 तोवारा घोमण्ड कोरना आच्छा ना आथी, क्या तुंऐ जाणौ ना कै ठीका शा खमीर पुरे बाटयोंदे आटै खै खमीर कोरै दोंव।
\v 7 पुराणा खमीर निकालैबा आपणै आप खै शुध्द कोरो कै नोवा बाटयओंदौ आटौ बौणै जांव, ताकि तुंऐ अखमीरी होंव। क्योंकि ओमारा भै तैएयार जू मसीह ओसो,जु बोलिदान हुवा।
\v 8 इथुकारिऐ आओ, आमै तैएयारो मुन्जी खौशै मोनौउंबै, ना तो पुराणै खमीर से, ओरो ना बुराई ओरो दुष्टता कै खमीर से, पोरो सिधाई ओरो सोच्चाई की अखमीरी रोटी से।
\v 9 मुंऐ आपणै चिट्ठी मे तुंओ लैखै राखौ कै कुकरमोवालो कै सोंगतै ना कोरया।
\v 10 ऐशेखै ना कै तुंऐ बिलकुल ईंयो धौरतियो कै कुकरमियो, या लोबियों, या ओन्धेर कोरणैवालों, या मुरतिपुजा कोरणै वाले कै सोंगतै ना कोरया, क्योंकि ईंयो दोशा मे तो तुंओ धौरतियों पोरेशौ निकलै ही जाणौ पौडदौ थियु।
\v 11 पोरो हांव ऐशेखै बोलणौ चौंऊ कै जै कुणिए भाई कहलाऐबा कुकरम, या लोबै, या मरतिपुजक, या गाली देणै वाला, या पियक्कड, या ओन्धेर कोरणवाला होंव तो तेसके सोंगतै ना कोरया, यानी ऐशणै आदमी कै साथै खाणौ भै ना खाया।
\v 12 क्योंकि मुखै बाहरवालै का न्याय कोरणौ सै का फायदा? क्या तुंऐ भीतरोवालों का न्याय ना कोरदै?
\v 13 पोरो बाहरवालों का न्याय पोरमेश्वर कोरदा। इसलिए तेसी कुकरमै खै आपणै बीचौ पोरेशा निकालै दोव।
\c 6
\p
\v 1 क्या तुंओ मुन्जी दा कोसी खै ऐशणै हिम्मत ओसो ऐ कै जोबै ओकी कै साथै झोगडा होंव, तो फौएसेलै कौरदै बुरे लोगो के धौरे जांव ओरो पवित्र लोगो के धौरे ना जांव?
\v 2 क्या तुंऐ जाणदै ना कै पवित्र लोग धौरति का न्याय कोरदै? ऐशेखैही जोबे तोवारे धौरती का न्याय कोरना, तो क्या तुंऐ नानडे सै नानडे झौगडै कोरणौ का भै फौएसला कोरनै जुगै ना आथी?
\v 3 क्या तुंऐ जाणौ ना कै आमै स्वोर्गदुतो का भै न्याय कोरदै? तो क्या सोंसारिक बातो का फौएसला ना कोरो?
\v 4 जै तुंओ सोंसारिक बातो का फौएसला कोरना हौंव, तो क्या तिनी खै ही बोठालदै जु कोलिसिया मे कुछ ना सोमझै जांव?
\v 5 हांव तुंओ खै लोज्जित कोरणौ कारिए ऐशेखै बुलु। क्या सचमुच तुंओ मुन्जी एक भै बुध्दिमान ना आथी, जु आपणै भाईयों का फोएसला कोर सोको?
\v 6 तुंओ मुन्जी भाई भाई का मुकदमा होया कोरो, ओरो सै भै अविश्वासियो कै सामणै।
\v 7 पोरो सचमुच तुंओ दा बोडा़ दौश तो ऐजा ओसो कै आपस मुन्जी मुकदमा कोरो। ओन्याय कैथु खै ना सोह सोको? आपणै नुकसान कैथु खै ना सोह सोको?
\v 8 पोरो तुंओ तो आपी हीयारी ओन्याय कोरो ओरो आपणा ही नुकसान कोरो, ओरो सेजा भै आपणै भाइयों का।
\v 9 क्या तुंओ जाणौ ना कै ओन्यायी लोग पोरमेश्वरो के राज्य के वारिस ना होंदै? धोखा ना खाया, ना वेश्यगामी, ना मुर्तिपुजा, ना परस्त्रीगामी, ना लुचे, ना पुरुषगामी,
\v 10 ना चोर, ना लोभी, ना पियक्कड, ना गालीदेनेवाले, ना ओन्धेर कोरणै वालै पोरमेश्वरो के राज्य के वारिस ना होंदै।
\v 11 ओरो तुंओ मुन्जी भै केतरै ऐशणै थिये, पोरो तुंऐ प्रभु यीशु मसीह कै नांव से ओरो ओमारे पोरमेश्वरो के आत्मा लेई धोए दिए गोवे, ओरो पवित्र होए गोवे ओरो धोर्मी ठोहराए गोवे।
\v 12 सोबे चिजो मेरे लिए जोरुरी तो ओसो ऐ, पोरो सोबे चिजो लाभ कि ना आथी, सोबे चिजो मेरे लिए जोरुरी ओसो, पोरो हांव कोसी भै बातो कै ओधिन ना रौंदा।
\v 13 भोजन पेट के लिए ओरो पेट भोजन के लिए ओसो, पोरो पोरमेश्वर ऐजो भै ओरो सेजो भै दुईनै खै नाश कोरदा। पोरो शोरिर कुकरम कोरणौ खै ना आथै, यानी प्रभु कै लिए ओसो, ओरो प्रभु शोरिर के लिए ओसो।
\v 14 पोरमेश्वरऐ आपणै शोक्तै लेई प्रभु खै जिंवदा किया, ओरो आमु खै भै जिंवदै कोरदा।
\v 15 क्या तुंऐ जाणौ ना कै तोवारा शोरिर मसीह का अंग ओसो? तो क्या हांव मसीह कै अंग लोयबा तिनुखै वेश्याके अंग बोणोंऊ? बिलकुल भै ना।
\v 16 क्या तुंऐ जाणौ ना कै जु कुणिऐ वेश्यारी सोंगति कोरला, सै तिंयारी ऐक तोन होए जांव।
\v 17 ओरो जु प्रभु के सोंगति दा रोला सै तेसके साथै ऐक आत्मा होए जांदा।
\v 18 कुकरम सै बोचेबा रोहया। जेतरे ओके पाप आदमै कोरो से शोरिरो कै बाएरोशे होंव, पोरो कुकरम कोरणौवाला आपणै ही शोरिरो कै विरोध मे पाप कोरो।
\v 19 क्या तुंऐ जाणौ ना कै तवारा शोरिर पवित्र आत्मा का मन्दिर ओसो, जु तोवारे बितरै बोसेयोंदा ओसो ओरो तुंओ पोरमेश्वरो के ओर सै भेटै रोवा,ओरो तुंऐ आपणै ना आथी?
\v 20 क्योंकि कीमत चुकाऐबा मोलै लोए राखै, एसलिए आपणै शोरिरौ के द्वारा पोरमेश्वरो के जय जयकार कोरो।
\c 7
\p
\v 1 तिनु बातौ कै बारे में जु तुऐं लिखी,ऐजौ आच्‍छौ औसौ कै आदमैं भाईटियो खै ना छूओं।
\v 2 पोरो कुकरमों कै डरो सै हर एक पुरुष की घोरवाली,ओरो हर एक घोरवाली का घोरवाला होव।
\v 3 घोरवाला आपणै घोरवाली का हक पुरा कोरणा चेईऐ ओरो तैशे खै ही घोरवाली खै आपणै घोरवालै का।
\v 4 घोरवाली खै आपणै शौरीरो पान्‍दी ओधिकार ना आथी पोरो तेंयारे घोरवालै का ओधिकार ओसो, तेशे खै ही घोरवालै का भै आपणै शौरीरो पान्‍दी ओधिकार ना आथी, पोरो तेसकै घोरवाली का ओसो।
\v 5 तुऐ एकी दुजै सै ओलग ना रोहोया,पोरो केवल कूछ समय तोडी आपस में सोहेमत होएवा प्रार्थना कै लिऐ छुटटी लौणी चेईए,ओरो तोबे कोटठे रोहेया,ऐशै खै ना होंव कै तोवारे बैसबर कै कारण शैतान तुओं खै पोरखौ।
\v 6 पोरो हावं जु ऐजौ बुलु सै अनुमतै ओसो ना कै आगया।
\v 7 हावं ऐजौ चोऊं कै जैशणा हांव ओसो, तैशे खै ही सौब आदमै होवं,पोरो हर एकी खै पोरमेशवरो कै ओरो सै अलग-अलग वरदान भेटे रोवे,कोसी खै कुणजा ही किस्‍म का, ओरो कौसी खै और किस्‍म का।
\v 8 पोरो हांव बिना बैयाएयोंदी ओरो बिधवा खै तिनके बारे में बुलु कै तिनुखै एशेखै ही रोहणो आच्‍छौ ओसो जेशेखै हांव ओसो ।
\v 9 पोरो जै सै सौबर ना कोरे सोको,तौ बैयाव कोरणा चेईऐ,क्‍योंकि बेयाव कौरणा कुकरम कोरणौ सै अच्‍छा ओसो।
\v 10 जिनका बेयाव होऐ रोवा,तिनुखै हांव ना,यानी प्रभु आगया दोंव कै घोरवाली आपणें घोरवाले सै ओलग ना रोंव
\v 11 ओरो सै ओलग भै होऐ जाओं,तो दुजा बेयाव कोरे बिना रोहेया,या आपणै घोरवालै यारी मेल मिलाप कोरो-ओरो ना घोरवाला आपणै घोरवाली खै ना छोडो।
\v 12 ओकी खै प्रभु ना पोरो हांव ही बुलु,जै कौसी भाई कै घोरवालै विशवाश ना कोरो ओरो तेसकै गोऐलौ खुशी रोहणौ खै खुशी ओसो,तो सै तियों खै छोडेया ना।
\v 13 जियों बेटमाणीश का घोरवाला विशवाश ना कोरो,ओरो तेयांरे साथै रौहणौ खै खुशी ओसो,सै तेसिखै ना छोडेया।
\v 14 क्‍योंकि ऐशणा घोरवाला जु विशवाश ना कोरो,सै बेटमाणीशो कै कारण पवित्र ढोहोराए जाओं ओरो ऐशणी घोरवाली जु विशवाश ना कोरो, सै घोरवालै कै कारण पवित्र ठोहोरो,नई तौवारै बाल बच्‍चे अशुध होन्‍दै पोरो ऐबे तौ पवित्र ओसो।
\v 15 पोरो जु आदमै विशवाश ना कोरो,जै सै ओलग होंव तौ ओलग होणै दौव,ऐशणी दौशा में कुणीऐ भाई या बोईण बोन्‍धोन में ना।पोरमेशवरे आमु मेल मिलाप कै लिऐ बोएदे राखै।
\v 16 क्योंकि ऐ बेटमाणीश,तु का जाणै कै तु आपणै घोरवालै का उध्‍दार कोराऐ सोके?ओरो है घोरवालै,तु क्या जाणै कै तु आपणी घोरवाली का उध्दार कोराऐ सोके?
\v 17 जेशेखै प्रभुऐ हर एकी खै बांडै राखै,ओरो जेशखै पोरमेशवरे हर एकी खै,बोएदे राखै,तेशै खै ही सै चालो।हांव सोब कलिसियायों में ऐशेखै ही ठोहोरोऊं।
\v 18 जु खोतना कोरेयोंदा बोएदे राखा,सै खोतना रहित ना बोणैयां।जु खोतना रहित बोएदे राखा,सै खोतना ना कोराएया
\v 19 ना खोतना कुछ ओसो ओरो ना खोतना रहित,पोरो पोरमेशवर कै आगया मानणै ही सोब कुछ ओसो।
\v 20 हर एक जौणा जैसी दौशा में बोएदै राखा हो,तेसै तेशखै ही रोणो चेईए।
\v 21 जै तु सेवक की दशा में बोएदे राखा तौ चिन्‍ता ने कोरेया;पोरो जै तु आजाद ओऐ सोके,तौ ऐशणा ही काम कोरया।
\v 22 क्‍योंकि जु सेवको की दोशा में प्रभु में बोएदै राखै,सै प्रभु का आजाद कोरेयोंदा ओसो।तेशै खै ही जु आजादी की दौशा में बोएदे राखै,सै मसीह का सेवक ओसो।
\v 23 तुंऐ किमत दैएबा मौले लोऐ राखै,आदमी कै सेवक ना बोणैया।
\v 24 ऐ भाईयो,जु कुणीऐ जैसी दौशा में बोएदै राखा,सै तैसी दा पोरमेशवरो कै साथै रोहोया।
\v 25 कुवांरियों के बारे में प्रभु के कोणजै भै आगया मुखै ना भैटी,पोरो भरोशे लायक होणे कै लिऐ जैशणै दया प्रभुए मौ पान्‍दी कर राखै,तिथकै अनुसार सला दोउबा,
\v 26 मेरे समझ में ऐजो आच्‍छो ओसो कै ऐलौ दौतियो कोलैशो कै कारण,आदमै जैशणा ओसो ऐ तैशणा ही रोहो।
\v 27 जै तेरे घोरवालै ओसो, तो तियोंदा ओलग ना होणौ कै कोशिश ना कोरया,ओरो जै तेरे घोरवालै ना आथी, तो घोरवाली खै जुएया।
\v 28 पोरो जै तु बेयाव कोरला, तो सै पाप ना आथी, ओरो जै कुंवारे बेयाऐ जांव तौ कोई पाप ना आथी। पोरो ऐशेणैखै शोरिरो में दुख हौला, ओरो हांव बौचाणै चोंऊँ।
\v 29 ओ भाइयों, हांव ऐशैखे बुलु कै दुस कोम कोरै राखै, इथुकारिऐ जिनकै घोरवाली ओसो, सै ऐशणै होणै चेइऐ मानो तिनके आथी ही ना,
\v 30 ओरो रुणौ वालै ऐशणै हौणै चेइऐ, मानौ सै रुउंवौ ना, ओरो खोशै मौनाणै वालै ऐशणै हौं, मानौ खोशै ना मोनाओं, ओरो मौलै लौणौ वाले ऐशणै हौं, मानौ तिनकेई किछे आथी ही ना।
\v 31 ओरो ईंयो सोंईसारियो कै साथै बोरताव कोरणौवालै ऐशणै हौ, कै धोरतियो कै ना होऐ जांव, क्योंकि ईयों सोंईसारियो कै रिती, ओरो बोरताव बोदलै जांव।
\v 32 इस लिऐ हावं चौऊं कै तुओं खै चिन्‍ता ना होवं।बिना बेयाऐ योदा आदमै प्रभु कै बातौ कै चिन्‍ता में रोवं कै प्रभु खै कैशखै खुशी राखी।
\v 33 पोरो बेयाएयोंदै आदमै धोरतियो कै बातौ की चिन्ता मैं रोंव कै आपणी घोरवाली खै कैशै खै खुशी राखियों।
\v 34 बेयायोंदै ओरो बिना बेयाएयोंदे में भै भेद ओसो बिना बेयाएयोंदी प्रभु की चिन्ता में रोंव कै सै शोरिर ओरो आत्मा दुईने में पवित्र होंव, पोरो बेयाएयोंदी सोंसारियो की चिन्ता में रोंव कै आपणै घोरवालै खै खुशी रोखौ।
\v 35 हावं ऐजै बात तोवारे ही भोलै कै कारिऐ बुलू,ना कै तुओं खै फौशाणौ खै,यानी इसलिऐ कै जैशै खै शोभा दोवं तेशै खै ही कोरेया,कै तुऐं एक चित होएबा प्रभु कै सेवा दै लागे योंदे रोवं
\v 36 जै कुणिऐ ऐजौ सोमझौ कै हावं आपणी तिओं कुंवारी का हक्‍क मारै लौवा,जियों कै जौवाने ढोलदे लागे रोऐ,ओरो जोरुरत भै होवं,तौ जेशै चांव तेशेखै ही कोरोया,ऐथुदा पाप ना आथी, सै तिनका बैयाव होणौदैया।
\v 37 पोरो जु मौनौ दा काढा रोवं,ओरो तेसिखै जोरुरत ना होवं,यानी आपणै इच्‍छा पान्‍दी अधिकार राखौ,ओरो आपणै मोनो दै ऐजै बात ढाणै दै कै सै आपणी कुवारै भाईटी खै बिना बेयाऐ योंदे राखला,सै आच्‍छौ कोरो।
\v 38 इसलिऐ जू आपणी कुँवारी का बेयाव कोरे दैंव, सै आच्छौ कोरो, ओरो जु बेयाव ना कोरो, सै ओर भै आच्छौ कोरो।
\v 39 जांव तोडी कोसी बेटमाणिशौ का घोरवाला जींवदी ओसो, तांव तोडी सै तेसयारी बोंधयोंदै ओसो, पोरो जै तेंयारा घोरवाला मौरै जांव तौ जेसयारी सै चांव तेसयारी बेयाव कोरै सोको, पोरो केवल प्रभु में।
\v 40 पोरो जैशे सै ओसोए तेशेखैई रोंव, तो मेरे विचारों दै ओर भै धोन्य होऐ जालै, ओरो हांव सोंमझुऐ कै पोरमेश्वरो का आत्मा मुँदा भै ओसो।
\c 8
\p
\v 1 ऐबे मुरतियो कै सामणै बौली कोरेयोंदी चिजो कै बारे में आमें जाणौऐं कै आमु सोबि केंई गयान ओसो।गयान घोमंणड पोएदा कोरो,पोरो प्रेम लेई तोरोकै होंव।
\v 2 जै कुणिऐ सोमझौ ऐ कै हांव कुछ जाणुऐं,तो जैशेखै जाणणो चेईऐ तेशेखै ही ईबी तोडी ना जाणदा।
\v 3 पोरो जै कुणिऐं पोरमेशवरो वारी प्रेम कोरो,तौ पोरमेशवर तेसिखै पोछेयाणौंऐ।
\v 4 इसलिए मुरतियों कै सामणै बौली कोरियोंदी चिजों कै बारे में आमें जाणौंऐं कै मुरती धोरतियों पान्‍दी कोई भी चिजौं ना आथी,ओरो एकी खै छोडेयों कोई भै पोरमेशवर ना आथी।
\v 5 जै आसमानो में ओरो धोरतियो पान्‍दी बोहुते ईशवर कोऐलादै जेशै खै की बोहुते ईशवर ओरो बोहुते सै प्रभु ओसो
\v 6 तौभी ओमारे लिऐ तौ एक ही पोरमेशवर ओसो यानी कै बापु पिता जेसकै ढोबो सै सौब चिजौ ओसो,ओरो आमें तेसके लिऐ ओसो।ओरो एक ही प्रभु ओसो,यानी यीशु मसीह जेसके दवारा सौब चिजौ हौई,ओरो आमें भै तेसके दवारा ओसो।
\v 7 पोरो सौभी खै ऐजा गयान ना आथी,पोरो कुछ तौ ईबी तोडी मुरती खै सोमोझणै कै कारण मुरतियों कै सामणै बौली कोरेयोंदी चिजौ खै कुछ सोमझैबा खावं,ओरो तिनका मन कमजोर होणै कै कारण अशुद होऐ जावं।
\v 8 भोजन आमु खै पोरमेशवरे कै नोजदीक ना पोऊंचाओ।जै आमें ना खाओं तौ ओमारा कुछ नुकसान ना,ओरो जै खावं तौ कुछ लाभ ना।
\v 9 पोरो सावधान।ऐशा ना हौ कै तोवारे ऐजै आजादै कैई कमजोर कै लिऐ ढौकर का कारण होऐ जावं।
\v 10 क्‍योंकि जै कुणिऐं ताखै गयानी खै मुरती कै मोंदिरो दा खाणौ खादै देखा ओरो सै कमजोर आदमै होवं,तौ क्‍या तेसका मन मुरती कै बौली कोरेयोंदी चिजो खाणै का साहस ना होऐ जाला।
\v 11 ईयों रीती लेई तेरे गयान कै कारण सैजा कमजोर भाई जैसकै लिऐ मसीह मोरे गौवा,ओरो सै नौशट होऐ जाला।
\v 12 ऐशेखै ही भाइयों कै विरोध पाप कोरणै सै ओरो तिनके कमजोर मन खै चोट पोऊचाणै सै तुऐं मसीह कै विरोद पाप कोरो।
\v 13 ऐसी कारण जै भोजन मेरे भाई खै ढोकर खैयाऔं तौ हावं कोलौई भै किसी भी रीती सै मास ना खाऊंबा,ना हौ कै हावं आपणै भाई कै लिऐ ढोकर का कारण बौणु।
\c 9
\p
\v 1 क्‍या हावं आजाद ना आथी?क्‍या हावं भौगत ना आथी?क्‍या मुंऐ यीशु खै जु ओमारा प्रभु ओसो,ना देखा?क्‍या तुंऐं प्रभु में मेरे बाणैयोंदै ना आथी?
\v 2 जै हांव ओकी कै लिऐ भौगत ना आथी,तौ भै तोवारे लिऐ तौ ओसोऐ क्‍योंकि तुंऐं प्रभु में मेरी भोगताई पान्‍दी छाप लागै जांव।
\v 3 जु मुखै जांचौऐ,तिनके लिऐ ऐजा ही मेरा जोवाब ओसो।
\v 4 क्‍या आमु खै खाणौ-पिणौ का ओधिकार ना आथी?
\v 5 क्‍या आमु ऐजा ओधिकर ना आथी, कै किसी मसीह बोईण कै साथै बेयाव कोरेयो तियों फिराओं,जैशे खै ओके भोगत ओरो प्रभु कै भाई ओरो कैफा कोरो थिऐ?
\v 6 या केवल मुखै ओरो बरनबास खै ही ओधिकार ना कै कोमाऐ कोरणौ छोडो।
\v 7 कुण कोलोई आपणी गेरेया खाऐबा सिफाही का काम कोरे सोको?कुण अंगुरो का बोगीचा लाऐबा तिथका फल ना खाओं?कुण भेड़ौ कै रोखवालै कोरयो खै तिनुकु दुध ना पियो?
\v 8 क्‍या हावं ऐजी बातौ आदमी ही की रीती पान्‍दी बुलु?
\v 9 क्‍या बिधी भी ऐजो ही ना बौलौ? क्‍योंकि मुसा कै बिधी में भै ऐजो ही लिखै राखौ,' दांवतै चालादै बेई बौलदों कौ मुहुं ना बानेयां।क्‍या पोरमेश्वर बौलदों कै ही चिन्‍ता कोरो?
\v 10 या बिषेश कोरेयो ओमारे लिऐ बोलौ।हां,ओमारे लिऐ ही लेखै राखौ,क्‍योंकि उचित ओसो कै बांणौवाला भरोसे से बाओं ओरो दावलैवाला भागी होणे कै भरोसे सै दावले कोरो।
\v 11 इसलिऐ जोबे कै आमें तोवारे लिऐ आत्‍मिक चिजौ बौई,तौ क्‍या ऐजै कोई बोड़ै बात ओसो कै तोवारी चिजौ कै फौसल काटु।
\v 12 जोबे ओकी का तुओं पान्‍दी ऐजा ओधिकार ओसो तौ क्‍या ओमारा ईथुदा जादा ना आथी?पोरो आमें ऐजा ओधिकार कामों दा ना लाऐ,पोरो सब कुछ सोवं कै ओमारे दवारा मसीह कै सुसमाचार में कुछ रुकावट ना होवं।
\v 13 क्‍या तुऐं ना जाणौ कै जु मन्‍दिरो दै सेवा कोरो,सै मन्‍दिरो पोरेशो खाओं,ओरो जु बेदी कै सेवा कोरो,सै बेदी कै साथै भागी होऐ जावं
\v 14 ऐजै रीती प्रभुऐ भै ढोराऐ कै जु लोग सुसमाचार शुणाओं,तिनका जिविका सुसमाचार में हौ।
\v 15 पोरो हावं इनु मुन्‍दी दै कोणजै भै बात कामों दै ना लाऐ राखी,ओरो मुऐ ऐजी बातौ इसलिऐ ना लिखी कै मेरे खातिर ऐशणौ कियु जावं,क्‍योंकि ऐदु आच्‍छौ तौ मेरा मोरणा ढीक ओसो कै कुणिऐं मेरे घोमण्‍ड खै बेकार ठोरावं।
\v 16 जै हावं सुसमाचार शुणौऊं,तौ मेरे लिऐ कुछ घोमण्‍ड कै बात ना,क्‍योंकि ऐजौ तौ मेरे लिऐ जरुरी ओसो जै हावं सुसमाचार ना शुणौऊं,तौ मूं पान्‍दी हाय।
\v 17 क्‍योंकि जै आपणी इच्‍छा सै ऐजो कोरु तौ मजदूरी मुखै भेटदै,ओरो जै आपणी इच्‍छा सै ना कोरदा तौ भी भंडारीपन मूं केई सौंपे राखा।
\v 18 तौ मेरे कोणजै मजदुरै ओसो?ऐजौ कै सुसमाचार शुणाणौं में हावं मसीह सुसमाचार सेंत मेंत कोरे दौऊ,इथे तोडी कै सुसमाचार में जू मेरा ओधिकार ओसो तेसी भै हावं पुरी रीती सै कामों में लाऊं।
\v 19 क्‍योंकि सोबे सै आजादै होणौ पर भै मुऐं आपणै आप खै सौभिका सेवक होऐ गोवा कै जादा लोगौ खै खेंचे लैयुऊं।
\v 20 हावं यहुदियों कै लिऐ यहुदी बौणा कै यहुदियों खै खैंचे लौऊं।जु लोग बिधी कै ओधिन ओसो,तिनके लिऐ बिधी कै ओधिन ना होणौ पर भै बिधी कै ओधिन बौणा कै तिनु जु बिधी कै ओधिन ओसो खैंचे सोकु।
\v 21 बिधीहीनौ कै लिऐ हावं जु पोरमेशवरो कै बिधै सै हीन ना पोरो मसीह कै बिधी कै ओधिन ओसो-बिधीहीन सा बौणा कै बिधीहीनों खै खैंचे सौकु।
\v 22 हावं कमजोरो कै लिऐ कमजोर बौणा कै कमजोर खै खैंचे सोकु।हावं सोबि आदमी कै लिऐ सौब कुछ बौणा कै कौसी ना कौसी रीती सै कई एक का उदार कोराऊं।
\v 23 हावं ऐजै सौब कुछ सुसमाचार कै लिऐ कोरु कै ओकी कै साथै तिनका भागी होऐ जाऊं।
\v 24 क्‍या तुऐं जाणौ ना कै दौड में तौ सोबोऐं दोऊडो,पोरो इनाम एक ही नियों?तुऐं ऐशणै ही दौऊडौ कै जैतै जाओं।
\v 25 हर एक पैहलवान सोबे किस्‍म का सौबर कोरो,सै तौ एक मुरझाणैवाले मुकट पाणौ खै ऐजौ सब कोरो,पोरो आमें तौ तेसी मुकट कै लिऐ कोरौ जु मुरझाओं ना।
\v 26 इसलिऐ हावं तौ ईयोंई रीती लेई दौऊडु,पोरो बिना दौरशनौं कै ना,हावं भै ईयों रीती लेई मुढकूरे लेई झोगडीयू,पोरो तेसके जैशणा ना जु हवा खै पिटता हुआ लौड़ो।
\v 27 पोरो हावं आपणै शोरिरो खै मारु ओरो पिटुऐ ओरो वशौ दा लेयाऊं,ऐशे खै ना होवं कै ओकी खै प्रचार कोरेया हावं आपी ही बोईमान ठोहरु।
\c 10
\p
\v 1 ओ भाईयों, हाँव ना चोंहु के तुंऐ ईंयों बातो सै अणजाण रोवौं कै ओमारे सोबे बापुनाना बादलो तोडी थिऐ, ओरो सोबकै सोब सोमुन्द्ररो दै पान्डै होटे गोवे,
\v 2 ओरो सोबिइऐ बादलो दा ओरो सोमुन्द्ररो दा मूसा कै पाणी कै रोसम लोऐ,
\v 3 ओरो सोबिइऐ एक हि आत्मा सै खाणौ खौऊ,
\v 4 ओरो सोबिइऐ एक हि आत्मा सै पाणी पीयु, क्योंकि सै तेसी आत्‍मा कै पौवाडो कौ पाणी पियों थिऐ जू तिनके साथो-साथो चालौ थियू,ओरो सै ऐजो पोवाडो मसीह थिया। 
\v 5 पोरो पोरमेशवर तिनुवारी बहुते दा खुशी ना हौवा,इसलिऐ सै जौगंलौ दै ठैर होऐ गौवे।
\v 6 ऐजी बातौ ओमारे लिऐ उधारण ठोहोरी,कै जैशै खै तिनुवें लालच किया;
\v 7 ओरो ना तुएं मुरतीपुजक बोणौ,जैशै खै कै तिनु मुन्‍जी दै कैतरै बोणौ गौवे थिऐ,जैशै खै लेखै राखौ,लोग खाणौ पिदै बौठो,ओरो खेलदै कुददै बिजै।
\v 8 ओरो ना आमें कुकरम कोरो,जैशै तिनु मुन्‍जी दै कैतरे ऐ कियु,ओरो एकी दुसौ दै तेईश हौजार मोरे गौवे।
\v 9 ओरो ना आमें प्रभु खै पोरखौ,जैशै खै तिनु मुन्‍जी दै केतरैऐ कियु,ओरो सांपौ कै दवारा नाश किऐ गौवे।  
\v 10 ओरो ना तुऐ कुडकुडावो,जैशै खै तिनु मुन्‍जी दै कैतरे कुडकुडाऐ ओरो नाश कोरणि वालै कै दवारा नाश किऐ गौवे।   
\v 11 पोरो ऐजी सौबै बातौ,जु तिनुपान्‍दी पोडी,उधारण की रीती सै थी,ओरो सै ओमारी चेतावनी कै लिऐ जु धोरतियो पान्‍दी आखरी समय दै रोवौं लैखै राखी
\v 12 इसलिऐ जु सोमझोऐ,कै हांव दिडा ओसो,सै चौकश रोऐया कै कई उदा ना रेडै ना जाओं।
\v 13 तुऐं कौसी ऐशणी बिपोती मै ना पोडै रोई,जु आदमी कै सोहेणौ सै बाहर होवों।पोरमेशवर साच्‍चा ओसो सै तुओं खै शौकती सै बाहार  बिपोती दै ना पोडनो दैला।या बिपतै कै साथै छुटकारा भै कोरोला कै तुऐ सौऐ सोको।
\v 14 ऐशे खैई औ मेरे प्रियो,मुरतीपुजा सै बौचै बा रोऐया।
\v 15 हावं बुदिमान जाणैबा तुओं खै बुलु जु हावं बुलु ऐ,तेयु खै पोरखौ।
\v 16 सेजा धनयवाद का कटौरा,जैथु पान्‍दी आमें धनयावाद दियु,क्‍या मसीह कौ खुन शामिल ना ओसो,सैजी रोटी जिनु खै आमें तुडुऐ,क्‍या सै मसीह का शोरिरो शामिलता ना ओसो?
\v 17 इसलिऐ की एक ही रोटी ओसो तौ आमें भी जु बहुते ओसो,एक ही शौरिर ओसो क्‍योंकि आमें सोबे तियों एक रोटी में शामिल होऐ जाऊं।
\v 18 जु शोरिर कै भाव सै इसराएली ओसो,तिनु खै देखौ क्‍या बोलिदानौं कै खाणैवालै बेदी में शामिल ना आथी?
\v 19 तोबे हांव का बुलु?क्‍या ऐजौ कि मुरती पान्‍दी चोडाएयोंदा बलिदान कूछ ओसो,या मुरती कुछ ओसोऐ?
\v 20 ना यानी ऐजौ कै अन्‍यजाती जु बोलिदान कोरो,सै पोरमेशवरो कै लिऐ ना पोरो दुष्‍ट आत्‍माओं कै लिऐ बोलिदान कोरो ओरो हांव ना चौऊं कै तुऐं दुष्‍टआत्‍माओं में शामिल हौवं.
\v 21 तुऐं प्रभु कै कटोरे ओरो दुष्‍टआत्‍माओं कै कटोरे दुईने पोरेशौ ना पै सोको।तुऐं प्रभु कै मेज ओरो दुष्‍टआत्‍माओं की मेज दुईने मे शामिल ना होऐ सोको।
\v 22 क्‍या आमे प्रभु खै गुस्‍सा दिलाऊं?क्‍या आमें तेसी दै शोकतीमान ओसो?
\v 23 सोबे चिजौ मेरे लिऐ ठीक तो ओसोऐ, पोरो सोबे लाभ की ना आथी सोबे चिजौ मेरे लिऐ ढीक तौ ओसोऐ,पोरो सोब चिजौ लेई बोडोतरै ना आथी।
\v 24 कुणीऐं आपणै ही भौलाऐ खै ना-यानी ओकी कै भौलाई कोरणौ खै ढडणै चेईऐ।
\v 25 जु कुछ कौशाई कागी बिकौ तैथु खाओ ओरो बिबेक कै कारण कुछ ना पुछौ?
\v 26 क्‍योंकि धोरतै ओरो तेथकै भोरपोरै प्रभु कै ओसो।
\v 27 जै अविशवाशीयों मुन्‍जी दै तुओं खै नेवता दौवं,ओरो तुऐं जाणौ चावं,तौ जु कुछ तोवारे सामणै राखौ जावं तेथी खाया,ओरो विवेक कै कारण कुछ ना पुछौ।
\v 28 पोरो जै कुणिऐं तुओं खै बोलौ,जै ऐजौ तौ मुरती खै बौली कोरेयोंदी चिजौ ओसो,तौ तेसी बेतावणै वालै कै कारण ओरो विवेक कै कारण ना खाया।
\v 29 मेरा मतलब तेरा बिवेक ना,पोरो तेसी ओकी का।भला मेरै आजादै ओकी कै बिचार सै कैथु खै पोरखै जावं?
\v 30 जै हावं धन्‍यावाद कोरेबा साझा होऐ जाऊं,तौ जैसी पान्‍दी हावं धोन्‍यबाद कोरु तेसके कारण मेरे बोदनामै कैथु खै ना होवं
\v 31 इसलिऐ तुऐ चाहे खाऔ,चाहे पियो,चाहे जु किछे कोरो,सब कुछ पोरमेशवरो कै जय जयकार कै लिऐ कोरो।
\v 32 तुऐं ना यहुदियों,ना युनानियों,ओरो ना पोरमेशवरो कै कलिसिया कै लिऐ ठोकर कै कारण बोणौ।
\v 33 जैशै खै हावं भै सब बातौ में सोबिखै खुश राखु,ओरो आपणा ना पोरो बोहतै का लाभ ढुढं कै सै उदार पावं।
\c 11
\p
\v 1 तुऐं मेरै शै चाल चालौ जेशखै हावं मसीह कै चाल चालू।
\v 2 औ भाईयों,हावं तुओं खै शोबाशै दियुं कै सौब बातौ में तुऐं मुखै याद कोरो,ओरो जु रिती रिवाज मुऐं तुओं खै सौपै राखै,तिथका पालन कोरो।
\v 3 पोरो हावं चौऊं कै तुऐं ऐजौ जाणै पावं कै हर एक मौरदौकौ मुडं मसीह ओसो,ओरो बेटमांणीशौ कौ मुडं मौरद ओसो,ओरो मसीह कौ मुडं पोरमेशवर ओसो।
\v 4 जु मौरद मुडं खौटे बा प्राथना या भविषवाणी कोरो,सै आपणै मुडौ का अपमान कोरो।
\v 5 पोरो जु बेटमाणीश नांगी मुंडै प्राथना या भविशवाणी कोरो,सै आपणै मुंडौ का अपमान कोरो,क्‍योंकि सै खौलै होणे कै बराबर ओसो।
\v 6 जै बेटमाणीश टालकु ना लांव तौ बाल भै कोटाऐ दौंव, जै बेटमाणीशौ कै लिऐ बाल कोटाणा या खौलै कोरणा लज्जा कै बात ओसो, तौ टालकु लाऐया।
\v 7 हाँ मोरदौ खै आपणौ मुंड खोटणौ ठीक ना आथी, क्योंकि सै पोरमेश्वरो का स्वरुप ओरो बौडाऐ ओसो, ओरो बेटमाणीश मोरदौ कै बौडाऐ ओसो।
\v 8 क्योंकि मोरद बेटमाणीशौ पोरोशा ना होऐ रोई, पोरो बेटमाणीश मोरद पोरेशै होऐ रोई।
\v 9 ओरो मोरद बेटमाणीशौ कै लिऐ ना बाणै राखा, पोरो बेटमाणीश मोरदौ कै लिऐ बाणै राखै।
\v 10  इसलिऐ स्वर्गदुतों कै कारण बेटमाणीश खै ठीक ओसो कै ओधिकार आपणै मुंडों पान्दी राखौ।
\v 11 तौ भी प्रभु मे ना तौ बेटमाणीशौ बिना मौरद, ओरो ना मौरदौ कै बिना बेटमाणीश ओसो।
\v 12 क्योंकि जेशै खै बेटमाणीश मोरदो पोरेशै ओसो, तेशैखै ही मोरद बेटमाणीशौ कै द्वारा ओसो, पोरो सोब चिजो पोरमेश्वर ही सै ओसो।
\v 13 तुंऐ आपी ही विचार कोरो,  क्या बेटमाणीशौ खै नांगै मूंडे पोरमेश्वरो केई प्रार्थना कोरणै शोभा दौंव?
\v 14 क्या सभाव कै रिती सै भी तुंऐ जाणौ ना कै जै मोरद लाम्बै बाल राखौ तौ तिनके लिऐ अपमान ओसो।
\v 15 पोरो जै बेटमाणीश लाम्बै बाल राखौ तौ तेंयारे लिऐ शौभा ओसो, क्योंकि बाल तिंयो खै खोटणौ खै देऐ राखै।
\v 16 पोरो जै कुणीऐ विवाद कोरणा चाँव, तौ ऐजौ जाणै पाया कै ना ओमारे ओरो सै ना पोरमेश्वरो कै कलिसियाओं कै ऐशणै रिती ओसो।
\v 17 पोरो ऐजै आगया देऐबा हावं तुओं खै ना सराहता,इसलिऐ कै तोवारे कोटढे होणौ सै भौलाऐ ना,पोरो नुकसान होवं।
\v 18 क्‍योंकि आगे तौ हावं ऐजौ शुणु थिया,कै जोबे तुऐं कलिसिया में कोटठै होवं तौ तुओं मुन्‍जी फुट होऐया कोरो,ओरो हावं इथु पान्‍दी कुछ-कुछ विश्वाश भै कोरु।
\v 19 क्‍योंकि दलबन्‍दी तुओं मुन्‍जी जरुर होलै,इसलिऐ कै जु लौग तुओं मुन्‍जी खोरै ओसो सै प्रोगट होऐ जांदै।
\v 20 ईथुकई तुऐं एकी ढावं दै कोटठे होवं तौ ऐजौ प्रभु भौज खाणौ खै ना,
\v 21 क्‍योंकि खाणौ खादिऐ ओकी-दुजै सै आगै आपणा भौजन खाऐ पावं,ऐशखैई कुणिऐ तौ भुखी रोऐ जावं ओरो कुणिऐ मांचै जावं।
\v 22 क्‍या खाणौ पिणौ खै लिऐ तोवारे घर ना आथी?या पोरमेशवरो कै कलिसिया खै बेकार जाणौ,ओरो जिनुकेंई आथी ना तिनुखै लौजित कोरो?हावं तुओं खै का बुलु?क्‍या ईयों बातौ कै तोवारे बोडाऐ कोरु ना हावं तोवारे बोडाऐ ना कोरे सौकु।
\v 23 क्‍योंकि ऐजै बात मुखै प्रभु केई दै पौंचे रोऐ,ओरो मुऐं तुओं केंई भै पौऊचाऐ दै कै प्रभु यीशु खै जियों रातै पौकडवाया जांदा थिया,रोटै कोरै,
\v 24 ओरो धोनयावाद कोरेबा तियों तोडै ओरो बौलौ,ऐजा मेरा शोरिर ओसो,जु तोवारे खातिर ओसो मेरे याद में ऐजौ ही कोरेया कोरेया।
\v 25 ऐशै खै ही तेनै बिहारी कै पाछै शा कोटोरा भै कोरा ओरो बौलौ ऐजा कोटोरा मेरे खुनौ मुन्‍जी कै नौऐं आगया ओसो जोबे कोलोई पियों तौ मेरे याद में ऐशे कैई कोरेया।
\v 26 क्‍योंकि जोबे कोलौंई तुऐं ऐजी रोटी खालै ओरो ऐसी कोटोरे पोरेशौ पिलै तौ प्रभु कै मौत खै जोबे तोडी ना,आला प्रचार कोरलै।
\v 27 इसलिऐ जु कुणिऐं बुरै ढौग सै प्रभु की रोटी खालै या तेसकै कोटोरे पोरेशौ पिलै,सै प्रभु का शोरिर का ओरो खुनौ का अपराधी ढोहोरला।
\v 28 इसलिऐ आदमै आपणै आप खै जांचेया कोरो ओरो ऐशखैई सै ईयों रोटीयो पोरेशौ खाएया कोरो,ओरो ऐसी कोडोरे पोरेशौ पियों।
\v 29 क्‍योंकि जु खाणौ-पिणौ कै समय प्रभु कै शोरिरो खै ना पोछेयाणौ,सै ऐसी खाणौ ओरो पिणौ लेई आपी पान्‍दी दौण्‍ड लाओं।
\v 30 ऐसी कारण सै तुओं मुन्‍जी बहुते निरबल ओरो रौगै ओसो,ओरो बहुतै तौ सोतै भै गौवे।
\v 31 जै आमें आपणै आपी खै जांचदै तौ दोण्‍ड ना पान्‍दै। 
\v 32 पोरो प्रभु आमु खै दौण्‍ड देएबा आमुखै ताडौ ओसो,ऐथुकारिऐ कै आमें सोईसारियो के साथै दोषै ना ढोहोरु।
\v 33 इसलिऐ ओ मेरे भाईयों,जोबे तुऐं खाणौ पिणौ कै लिऐ कोटठै होवं तौ एकी दुजै कै लिऐ ढोहरेया कोरेया।
\v 34 जै कुणिऐं भुखा होवं तौ आपणै धोरे खाया,जिथुकारिऐ तुवारा कौटढा हौणा दौण्‍ड का कारण ना होवं।बोचेयोंदी बातौ हावं आऐबा ठीक कोरुबा।
\c 12
\p
\v 1 औ भाईयों हावं ना चौऊं कै तुऐं आत्‍मिक वरदानों कै बारे में औणजाण रोवं।
\v 2 तुऐं जाणौऐं कै जोबे तुऐं अन्‍यजाति थिऐ,तौ गुंगी मुरती कै पिछे जैशेखे चोलाओं थिऐं तेशेखै ही चालौ थिऐं।
\v 3 इसलिऐ हावं तुओं खै चेतावनै दौऊं कै जु कुणिऐं पोरमेशवरो कै आत्‍मा कै अगुवाई सै बौलौ,सै ना बौलौ कै यीशु शरापित ओसो,ओरो ना कुणिऐं पविञ आत्‍मा कै बिना बौलै सोको कै यीशु प्रभु ओसो।
\v 4 वरदान तौ केंई किस्‍म कै होवं,पोरो आत्‍मा एक ही ओसो,
\v 5 ओरो सेवा भी केंई किस्‍म कै ओसो,पोरो प्रभु एक ही ओसो,
\v 6 ओरो प्रभावशाली काम केंई किस्‍म कै ओसो,पोरो पोरमेशवर एक ही ओसो,जु सोबीदा हर किस्‍म का प्रभाव प्रोरगट कोरो।
\v 7 क्‍योंकि सोबिखै लाभ पोऊंचाणै खै हर एकी खै आत्‍मा का प्रकाश दिया जावं।
\v 8 क्‍योंकि हर एकी खै आत्‍मा कै दवारा बुध्‍दी की बातौ दी जावं,ओरो ओकी खै तैसी ही आत्‍मा कै अनुसार गयानौ की बातौ।
\v 9 कोसी खै तेसी ही आत्‍मा लेई विश्‍वाश ओरो कोसी तेसी एक आत्‍मा सै ढीक कोरणौ का वरदान दिया जावं।
\v 10 तोबे कोसी खै शौकती कै काम कोरणौ कै शोकतै,ओरो कोसी खै भविशवाणी कै,कोसी खै आत्‍माओं कै पौरख,ओरो कोसी खै केई किस्‍म कै भाषा,ओरो कोसी खै भाषाओं का बतलब बैताणा।
\v 11 पोरो ऐजै सोबे प्रभावशाली काम सैजा एक आत्‍मा कोंरावं,ओरो जैसी खै जु चावंऐं सै बाडै दोवं।क
\v 12 क्‍योंकि जेशेखै शोरिर तौ एक ओसो ओरो तिथकै अंग बहुतै ओसो,ओरो तेसी शोरिरो कै सौब अंग बहुतै होणै सै भी सौब मेलेबा एक ही शौरिर ओसो,तेशेखै ही मसीह भी ओसो।
\v 13 क्‍योंकि आमें सोबिऐं क्‍या यहुदी-हो क्‍या युनानी,क्‍या दास हो क्‍या आजाद,एक ही आत्‍मा कै दवारा एक ही शोरिर होणै कै लिऐ पाणीकै रसम पुरै कै,ओरो आमु सबिखै एक ही आत्‍मा पेयाऐ राखा।
\v 14 इसलिऐ कै शरिरौ में एक ही अंग ना पोरो बहुतै ओसो।
\v 15 जै लात बौलौ, हांव हाथ ना, इसलिऐ शोरिर का ना, तौ क्या सै ऐशे खै शोरिरो का ना?
\v 16 ओरो जै कान बौलौ हांव आँख ना, इसलिऐ शोरिरो का ना, तौ क्या सै ऐशेखै शोरिरो का ना ओसो?
\v 17 जै सारा शोरिर आँख होंदा तौ शुणदै केशेखै थिऐ? जै सारा शोरिर कान होंदा तौ, शिंघदै कुकै दै थिऐ?
\v 18 पोरो साच्चौ ओसो कै पोरमेश्वरे शोरिरो खै आपणे इच्छा कै अनुसार एक एक शोरिरो में राखै राखा।
\v 19 जै सै सोबे एक ही अंग होंदा, तौ शोरिर कुके दा होंदा?
\v 20 पोरो ऐबे अंग तौ बहुतै सै ओसो, पोरो शोरिर एक ही ओसो।
\v 21 आँखी हाथौ खै ना बोलै सोको, मुखै तेरे जोरुरत ना आथी, ओरो ना मुंड लातौ खै ना बौलै सोको, मुखै तेरे जोरुरत ना।
\v 22 पोरो शोरिर कै सेजे ओंग जु ओकी सै कमजोर लागौ, बहुत ही जरुरी ओसो,
\v 23 ओरो शोरिरो कै जेसी ओंगौ खै आमै आदर कै योग्य ना सोंमझू तिनु खै ही आमै जादा आदर दोंऊ ओरो ओमारे बैकार ओंग और भै बोहोत आचछै होए जांव,
\v 24 तोबे भै ओमारै आच्छै ओंगौ खै इनकी जोरुरत ना। पोरो पोरमेश्वरे शोरिरो खै ऐशणा बाणै दिया कै जैसी ओंगौ खै आदर कै कोमै थै तेसी खै होजो भै आदर भेटो।
\v 25  ताकी शोरिर में फुट ना पोडो, पोरो ओंग एक दुजै कऱ बराबर चिन्ता कोरो।
\v 26 इसलिऐ जै एक ओंग दुखी होए जांव, तौ सोब ओंग तिथकै साथै दुख पांव, ओरो जै कै बोडऐ होंव, तौ तिथकै साथै सोब ओंग खुशी मोनांव। 
\v 27 ऐशेखैंई तुंऐ सोब मैलेबा मसीह का शोरिर ओसो, ओरो ओलग ओलग तेसके ओंग ओसो,
\v 28 ओरो पोरमेश्वरे ऐ ओलग ओलग आदमै चौणै राखै: आगला भोगत, दुजा भविष्यदवक्ता, तिज शिकशक, तोबे शोकतै कै काम कोरणैवालै, तोबै चोंगा कोरणवाले ओरो उपकार कोरणैवालै, ओरो इन्तजाम कोरणैवालै, ओरो केंई किसम की भाषा बोलणैवाले। 
\v 29 क्या सोबे भोगत ओसो? क्या सोबे भविष्यद्वक्ता ओसो? क्या सोब उपदेशक ओसो? क्या सोबे शोकती कै काम कोरणैवालै ओसो?
\v 30  क्या सोबिखै चंगा कोरणौ का वरदान भेटे रोवा? क्या सोब केंई किसम कै भाषा बोलौ?
\v 31 क्या सौब अनुवाद कोरो? तुंऐ बोडै सै बोडै बरदानो कै धुन मे रौंव। पोरो हंव तुंओ खै और भै सोबिदा आच्छा मारग बेताऊँ।
\c 13
\p
\v 1 जै हांव आदमै ओरो स्वर्गदुतों कै बोलिंया बुलु प्रेम ना राखु, तो हांव ठनठनाता हुवा पितल, ओरो झनझनाती हुई झाँझ ओसो।
\v 2 ओरो जै हांव भविष्यवाणी कोरै सोकू, ओरो सोब भेदों ओरो सोबे किसम कै गयान खै सोमझू, ओरो मुखै ईथै तोडी कै पुरा विश्वास होंव कि हांव पोवाडो खै होटाऐ दोंऊ पोरो प्रेम ना राखू, तौ हांव किछै भै ना आथै। 
\v 3 जै हांव आपणी सारै सोम्पतै कंगालौ खै खैयाए दोंऊ, या आपणा शोरिर जोलाणौ खै देऐ दोंऊ, ओरो प्रेम ना राखु, तौ मुखै किछै भै लाभ ना।
\v 4 प्रेम धीरजवन्त ओसो, ओरो कृपालु ओसो, प्रेम डाह ना कोरो, प्रेम आपणै बोडाऐ ना कोरो, ओरो ना फुलदा ना, 
\v 5  सै रिती कै विरुध्द ना चालौ, सै आपणै भोलाऐ ना चांओ, झुंझलाओ ना, बुरु ना मानो।
\v 6 कुकरम लेई खुशी ना होंव, पोरो सोच्चाई लेई खुशी होंव।
\v 7 सै सोब बातौ सोहे दोंव, सोबे बातौ सोमझै जांव, सोबी बातौ दै आशा राखौ, सोबी बातौ में धरज धौरो।
\v 8 प्रेम कोलोई टोलौ ना, भविष्यवाणीयां हौ, तौ खोत्म होए जांदी, भाषाएँ हौली, तौ जांदी रौलै, गयान हौला, तौ मिटे जांदा।
\v 9 क्योंकि ओमारा गयान अधुरा ओसो, ओरो ओमारी भविष्यद्वाणी अधुरी,
\v 10 पोरो जोबे सोर्वसिध्द आला,तौ अधुरा मिटे जाला !
\v 11 जोबे हंव नानडा थिया, तौ हांव नानडे जेशेणा बोलोऊं थिया, नानडिये कै जेशेणा मौन थिया, नानडिया जेशणै सोमझ थै, पोरो जोबे सयाणा होऐ गौवा तौ नानडिया कै बातौ छोड दी।
\v 12 ऐबी आमुखै शीशे दौ धुंधलु शौ देखियों, पोरो तेसी सोमय आमणै सामणै देखुबै, ऐसी सोमय मेरा गयान अधुरा ओसो, पोरो तेसी सोमय ऐशणी पुरी रिती सै पौछेयाणूबा, जेशेखै मुखै पौछैयाणै राखा।
\v 13  पोरो ऐबे विश्वास, आशा, प्रेम, ऐजी तिनो पाक्की ओसो, पोरो इनु मुन्जी दा सोबिदा बोडा प्रेम ओसो।
\c 14
\p
\v 1 प्रेम का अनुसरण कोरो,ओरो आत्‍मिक बरदानौ की धुन रोवं,खास कोरेयोखै ऐजौ कै भविष्‍यवाणी कोरो।
\v 2 क्‍योंकि जु अन्‍य भाषा दै बातौ कोरो सै आदमी दै ना पोरो पोरमेश्‍वरो वारी बातौ कोरो,इसलिऐ की तिनकी बातौ कुणिऐं ना सोमझो,क्‍योंकि भेदो की बातौ आत्‍मा में होऐबा बौलौ।
\v 3 पोरो जु भवष्‍यवाणी कोरो,सै आदमी कै बडोतरै ओरो उपदेश ओरो शांन्‍ति की बातौ बौलौ।
\v 4 जु अन्‍य भाषा में बातौ कोरो बौलौ,सै आपणी ही बोडाऐ कोरो,पोरो जु भविष्‍यवाणी कोरो,सै कलिसिया कै बोडाऐ कोरो।
\v 5 हावं चौऊं कै तुऐं सोबे अन्‍य भाषाओं में बातौ कोरो पोरो ऐयुदौ जादा ऐजौ चौऊं कै भविष्‍यवाणी कोरो क्‍योंकि जै अन्‍य भाषाऐं बौलणौवाला कलिसिया कै बोडोतेरे कै लिऐ अनुवाद ना कोरेया तौ भविष्‍यवाणी कोरणैवाला तेसी दा बडकर ओसो।
\v 6 इसलिऐ ओ भाईयों जै हावं तोवारे धोरै आऐबा अन्‍य भाषाओं में बातौ कोरु,ओरो प्रकाश या गयान या भविष्‍यवाणी या उपदेश की बातौ तुओं केई ना बुलु,तौ मुं केई दा का लाभ ओसो?
\v 7 ऐशेखैई जै निजीव चिजौ भी जितबाटी ध्‍वनि निकलौ,जैशेखै बांशूडै या बीन,जै तिनके स्‍वरो में भेद ना हौ तौ जु फुंका या बजाऐ जांव,सै केशेखै पोछेयाणै सोकदे?
\v 8 ओरो जै तुरही का शब्‍द साफ ना हौ,तौ कुण लोडाई कै लिऐ तैयारी कोरला?         
\v 9 ऐशेखै ही तुऐं भै जै जीभो लेई साफ-साफ बातौ ना बोतालै तौ जू कुछ बोलौ जांव सै कैशेखै सौमझे सोको?तुऐं तौ हवा सै बातौ कोरणौवालै ढोरदे।
\v 10 धोरती पान्‍दी केतरे ही किस्‍म की भाषाऐं क्‍यो ना हौ,पोरो तिनु मुन्‍जी कोई भी बिना मतलब ना हौंदी।
\v 11 इसलिऐ जै हांव कौसी भाषा का मतलब ना सौमझुं,तौ बोलणौवाले कै नौजर दा पोरदेशै ढोहोरुबा ओरो बोलणैवाला मेरे नोजरो दा पोरदेशै ढोहोरला।
\v 12 इसलिऐ तुऐं भै जोबे आत्‍मिक वरदानौ कै धुन में हौ,तौ ऐशणै कोशिश कोरो कै तोवारे वोरदानो कै बोडाऐ सै कलिसिया कै बोडाऐ हौ।
\v 13 ऐशेखैई जू अन्‍य भाषा बौलौ,सै प्राथना कोरो कै तिथका अनुवाद भै कोरे सोको।
\v 14 इसलिऐ जै हांव अन्‍य भाषा में प्राथना कोरु,तौ मेरे आत्‍मा प्राथना कोरो पोरो मेरी बुदि का ना दोवं।
\v 15 ऐबे का कोरणौ चेईऐ?हांव आत्‍मा सै भी प्रार्थना कोरुबा,ओरो बुदि सै भी प्राथना कोरुबा,हांव आत्‍मा सै गाऊंबा,ओरो बुदि लेई भी गाऊंबा।
\v 16  ना तौ जै तु आत्मा ही लेई धोन्‍यवाद कोरला,तौ तोबे आगयानी तेरे धोन्‍यवाद पान्‍दी अमीन केशेखै बौलदा?क्‍योंकि सै तौ ना जाणौ कै तोऐं का बोलेलौ? 
\v 17 तु तौ भौली भांती धोन्यवाद कोरे, पोरो ओकी कै तोरिके ना होंव।
\v 18 हांव आपणै पोरमेश्वरो का धोन्यवाद कोरु, कै हांव तुंओ सोबी मुन्जी दा जादा अन्य भाषा बुलु।  
\v 19 पोरो कलिसिया दी अन्य भाषा में दस हजार बातौ बोलणौलेई ऐजौ मुखै और भै आच्छौ जाणियो, कै ओकी खै शिखाणौ कै लिऐ बुध्दि लेई पाँच ही बातौ बुलु।
\v 20 औ भाईयों, तुंए सोमझ में बालक ना बोणेया बुराई दै तौ बालक रोहया, पोरो सोमझ दै तौ सयाणै बोणौ।
\v 21 बिधियों दौ लेखै राखौ कै प्रभु बोलौ, हांव अपरिचित भाषा बोलणेवाले कै द्वारा, ओरो पराए मुख कै द्वारा इनु लोगोवारी बातौ कोरुबा तौ भै सै मेरी ना शुणलै।
\v 22 इसलिऐ अन्य भाषाएँ विश्वासियों कै लिऐ ना, पोरो अविश्वासियों कै लिऐ चिन्ह ओसो, ओरो भविष्यवाणी कै चिन्ह ओसो। 
\v 23 ऐशे जै कौलिसिया एक जौगै कोट्ठे होंव, ओरो सोब कै सोब अन्य भाषा बोलौ, ओरो बाहारवाले या अविश्वासी लौग भीतरे आये जांव तौ क्या सै तुंओ पागल ना बोललै?
\v 24  पोरो जै सोब भविष्यवाणी कोरदे लागै, ओरो कुणिए अविश्वासी या बाहारवाला आदमै भीतरै आयै जांव तौ, सौब तेसी बुरा ठोहराऐ देलै ओरो पोरखै देलै,
\v 25 ओरो तेसके मौन का भेद प्रोगट होऐ जाला, ओरो तोबे सै मुंहौ कै बल गैरयो पोरमेश्वरो प्रणाम कोरला, ओरो मानै जाला कै सचमुच पोरमेश्वर तोवारे  बीच में ओसो।
\v 26 इसलिऐ ओ भाईयौं, का कोरणौ चेंईऐ? जोबे तुंऐ कोठै होंव, तौ हर एक कै मोनो में भजन या उपदेश या अन्य भाषा या प्रकाश या अन्य भाषा का मोतलब रोंव। सोब कुछ आत्मिक तोरिकै कै लिऐ होणौ चेंईऐ। 
\v 27  जै अन्य भाषा दी बातौ कोरणी होंव तौ दो या बोहोत होंव तौ तीन जन बारी बारी सै बोलौ, ओरो ऐक आदमै अनुवाद कोरो।
\v 28  पोरो जै अनुवाद कोरणै वाला ना होंव, तौ अन्य भाषा बोलणैवाला कौलिसिया मै शान्त रोंव, ओरो आपणै मोनो दी ओरो पोरमेश्वरो वारी बातौ कोरो।
\v 29 भविष्यद्वक्ताओं मै सै दौ या तीन बोलौ, ओरो बाकी लोग तिनके बोचनो खै पोरखो।
\v 30 पोरो जै ओकी पान्दी जु बोठो रोवा, किछे ईश्वरीय पेयाशौ होंव तौ आगला चुपी होए जांव।  
\v 31 क्योंकि तुंऐ सोबे ऐक ऐक कोरेबा भविष्यवाणी कोरै सोको, ताकी सौबै शिखौ ओरो सौबै शान्तै पांव।
\v 32 ओरो भविष्यद्वक्ताओं कै आत्मा भविष्यद्वक्ताओ कै वंश मैं ओसो।
\v 33 क्योंकि पोरमेश्वर गोडबडी का ना, पोरो शान्ती का पोरमेश्वर ओसो। जेशेखै पवित्र लोगौ कै सोबे कलिसियाओं दौं ओसो।
\v 34 बेटमाणीशौ कौलिसिया कै सौभा मैं चुपी रोव, क्योंकि तिनु बातौ कोरणौ कै आज्ञा ना आथी, पोरो ओधिन रोणौ कै आज्ञा ओसो, जेशेखै बिधी में लेखै भै राखौ ओसो।
\v 35  जै सै कुछ शिखणु चांव, तौ घौरै आपणै आपणै घोरवालै केंई दु पुछो, क्योंकि बेटमाणीशौ का कौलिसिया दी बातौ कोरणी लौज्जा की बातौ ओसो।
\v 36 क्या पोरमेश्वरो का बोचन तुंओ पोरेशा नेकलै रोवा? या केवल तुंओ तोडी पोंयचै रौवा?
\v 37 जै कुणिऐ आदमै आपणै आपी खै भविष्यद्वक्ता या आत्मिक जन सोमझो, तौबै ऐजो जाणै पाओ कै जु बातौ हांव तुंओ लिखुऐ सै प्रभु की आज्ञाए ओसो।
\v 38  पोरो जै कुणिऐ ऐजौ ना मानौ, तौ तेसिखै भै ना मानौ।
\v 39 ऐशेखै ही ओ भाईयो, भविष्यवाणी कोरणौ की धुन मैं लागै रोव ओरो अन्य भाषा बोलणौ सै मौना ना कोरो, 
\v 40  पोरो सारी बातौ होलमी ओरो ठीक ढोंग रुप सै की जांव।
\c 15
\p
\v 1 औ भाइयों, ऐबे हांव तुंओ सेजा सुसमाचार बेंताऊँ जु ओगोडियो भै शुणायै राखा, जु तुंऐ मानै भै राखा थिया ओरो जिद दे तुंऐ काठै भै ओसो। 
\v 2 तेथकै द्वारा तोवारा उध्दार भै होंव, जै तेसी सुसमाचार खै जु मुंऐ तुंओ खै शुणाया थिया याद राखौ,नेई तो तोवारा विश्वास कोरणा बेकार ओसो।
\v 3 ऐसी कारण मुंऐ सोबिदी आगै तुंओ सेजै ही बात पोंऊचाई दी, जु मुखै पोंवचै थी कै पवित्रशास्त्र कै बोचनो कै अनुसार यीशु मसीह ओमारे पापों कै लिऐ मोरै गोवा,
\v 4 ओरो गाडै दिया, ओरो पवित्रशास्त्र कै अनुसार तीजै दुसै जीवंदा होऐ गोवा।
\v 5 ओरो कैफा खै तोबे बारहों जौणै खै देखाई दिया।
\v 6 तोबे पाँच शौ सै जादा भाईयों खै एकी भेई देखिया,जेथु पोरेशै बहुतै ऐबै तौडी भै जींवदी ओसो पोरो कुछ सुतै गोवै।
\v 7 तोबे सै याकुब कै भै देखिया तोबे सोबी भौगतो कै देखिया।
\v 8 सोबि कै बाद मेरे भै देखिया, जु मानौ ओधुरै दुसौ का जोनमैयोंदा ओसो।
\v 9 क्योंकि हांव भोगतो मुन्जी दा सोबिदा नानडा ओसो, यानी कै भोगत बोलणौ कै योग्य भै ना आथी, क्योंकि मुंऐ पोरमेश्वरो कै कलिसिया खै सोताए राखै थै।
\v 10 पोरो हांव जु कुछ भै ओसो, पोरमेश्वरो कै अनुग्रह सै ओसो। तेसका अनुग्रह जु मुं पान्दी हौवा, सै बेकार ना हौवा पोरो मौंऐ तिनु सोबि दु बोडेबा मेहनत भै कोरे तौ भै ऐजौ मेरी ओर से ना हौवा पोरो पोरमेश्वरो कै अनुग्रह सै जु मुं पान्दी थिया।
\v 11 इसलिऐ चाहे होंव होंऊ, चाहे सै होंव, आमै ऐजा ही प्रचार कोरो, ओरो इथुपान्दी तुंऐ विश्वास भै कोरा।
\v 12 एसलिऐ जोबै कै मसीह का ऐजा प्रचार किया जांव कै सै मोरयोंदै पोरेशा जींवदा होऐ गोवा, तौ तुंओ मुन्जी दै कैतरे केशे बोलौ कै मोरयोंदे का होटयो जोन्म आथी ही ना?
\v 13 जै मोरेयोंदे का होटेबा जौन्म आथी ही ना, तौ मसीह भै ना जींवदा हौवा;
\v 14 ओरो जै  मसीह ना जींवदा होवा, तौ ओमारा प्रचार कोरणा भै बेकार ओसो, ओरो तोवारा विश्वास भै बेकार ओसो।
\v 15 यानि आमैं पोरमेश्वरो कै खुठै गवाह ठोहरे, क्योंकि आमैओं पोरमेश्वर कै बारे मैं ऐजे गवाऐ दै कै तेनै मसीह कै जींवदा कोरे दिया, जै ना जींवदा कोरदा तौ मोरयोंदे ना जींवदे होंदै।
\v 16 ओरो जै मुरदै ना जींवदै होंदै, तौ मसीह भै जींवदा ना होंदा,
\v 17 ओरो जै मसीह ना जींवदा होंदा, तौ तोवारा विश्वास बेकार ओसो, ओरो तुंऐ ऐबे तोडी आपणै पापों मुन्जी फोशयोंदै ओसो।
\v 18 या जु मसीह मे सोतै गोवै; सै भै नष्ट होऐ गोवे।
\v 19 जै आमैं केवल ऐजी जींदगी में मसीहक केंई दै आशा राखौ ओसो तौ आमैं सोबि आदमै दै जादा अभागै ओसो।
\v 20 पोरो सचमुच मसीह मुरदै पोरेशा जींवदा होऐ गोवा, ओरो जु सोतै गौवै तिनु मुन्जी सै आगला फल हौवा।
\v 21 क्योंकि जोबे आदमै कै द्वारा मोंवत आऐ, तौ आदमै ही कै द्वारा मोरेयोंदे का नोवा जोन्म भै आया।
\v 22 ओरो जेशे आदमो में सोबे मोरौ, तेशेखेंई सोबे मसीह में जींवदै किऐ जांदै,
\v 23 पोरो हर एक आपणी-आपणी बारी सै: आगला फल मसीह, तोबे मसीह कै आणै सै तेसके लौग।
\v 24  ईथके बाद अनंत होंदा। तेसी समय सै सारै प्रधानता ओरो राज्य खै पोरमेश्वर पिता कै हाथों दा सोंपे देंदा।
\v 25  क्योंकि जोबे तोडी सै आपणै बोईरी खै आपणै लातौ तोडी ना ले आई, तांव तोडी तेसका राज्य कोरणा जोरुरी ओसो।
\v 26 सबसे आखिर बोईरी खै जु नोष्ट किया जांदा, सै मोंऊत ओसो।
\v 27 क्योंकि पोरमेश्वरे तेसके लातौ कोरै दियु, पोरो जोबे से बोलौ ऐ कै सौब कुछ तेसके ओधिन कोरे दियु ओसो तौ प्रत्कश ओसो कै जेनै सौब कुछ तेसके ओधिन कोरे दियु, सै आपी ही ओलग रौवा।
\v 28 ओरो जोबे सौब कुछ तेसके ओधिन होऐ जालौ, तौ पुत्र आपी भी तेसके ओधिन होऐ जाला, जेने सोबे कुछ तेसके ओधिन कोरे दियु, ताकी सोबी दा पोरमेश्वर ही सौब कुछ हौ।
\v 29 ना तौ लोग मोरयोंदे कै लिऐ पाणी कै रोस्म लौंव सै का कोरलै? जे मुरदे कै लिऐ ही ना तौ तोबे केथु तेअतके लिऐ पाणी कै रोस्म लौंव? 
\v 30 ओरो आमैं भै कैथु हर घोडी जोखिमों दै पोडे रोवं।
\v 31 ओ भाईयों,मुखै तियों घोमोंणड कै कौसम जू ओमारे मसीह यीशु में हांव तोवारे बारे में बुलु कै हावं हर रोज मौरु।
\v 32 जै हावं आदमी की रीती पान्‍दी इफिसुस में डालौ या पशुओंवार झौगडीया तौ मुखै का लाभ हौवा?जै मोरेयोंदे जीवदे ना कोरलै,तौ आओ खाऐं-पिऐं,क्‍योकि दौतियो तौ मोरे ही जांदै।
\v 33 धोखा ना खाया,बुरी सोंगोतै आच्‍छै चोरिञ खै बिगाडै दोंव।
\v 34 धरम कै लिऐ जाग जाऔ ओरो पाप ना कोरो,क्‍योंकि कुछ ऐशे ओसो जु पोरमेश्‍वरो खै ना जाणौ।हावं तुओं खै लोज्‍जीत कोरणै कै लिऐ ऐजौ बुलु।
\v 35 ऐबे कुणिऐ ऐजौ बौलला,मोरेयोदे कैसी रीती सै जीवदे होऐ जावं,ओरो कियों शोरिरो कै साथै आंव?
\v 36 है निबुध्‍दि।जु कुछ तु बोऐऐं,जोबे तोडी सै ना मौरी जीवंदा ना कोरे सोको।
\v 37 ओरो जु तु बोऐऐं।ऐजै सैजा शोरिर ना जु जोन्‍म होणौ वाली ओसो,पोरो निरा दाणा ओसो,चाहे गीयूं का चाहे कौसी और अनाज का।
\v 38 पोरो पोरमेश्‍वर आपणै इच्‍छा कै अनुसार तिनु खै शोरिर दोंव,ओरो हर एक बीज खै तिनकै खास शोरिर।
\v 39 सोबे शोरिर एक समान ना आदमी का शोरिर ओका ओसो,पशुओं का शोरिर ओका ओसो,पकशीयों का शोरिर ओका ओसो,माछलियों का शोरिर ओका ओसो।
\v 40 स्वर्गीय शोरिर ओसो ओरो प्राथिव भै शोरिर ओसो। पोरो स्वर्गीय शोरिरो का तेज और ओसो, ओरो प्राथिव का और ओसो।
\v 41 सुर्य का तेज ओका ओसो, चाँद का तेज ओका ओसो, ओरो तारागणों का तेज ओका ओसो, (क्योंकि एक तारे सै ओकी तारे कै तेज में फोरक ओसो।)
\v 42 मोरेयोंदा का जींवदा हौणा भै ऐशेखै ही ओसो। शोरिर नाशवान दौशा में बौया जांव ओरो अविनाशी रुपों दा जींवदा हौंव।
\v 43 सै अनादर कै साथ बोया जांव, ओरो शोक्तीयो कै साथै जींवदा होंव।
\v 44 सौभाविक शोरिर बौया जांव, ओरो आत्मिक शोरिर जींवदा होंव: जोबे कै सोभाविक शोरिर ओसो, तौ आत्मिक शोरिर भै ओसो।
\v 45 ऐशेखै लेखै भै राखौ ओसो, कै आगला आदमै, यानी आदम जींवदा प्राणै बौणा ओरो आखरी आदमी, जीवनदायक आत्मा बौणा।
\v 46 पोरो आगै आत्मिक ना थिया पोरो सौभाविक थिया, इथकै बाद आत्मिक हौवा।
\v 47 आगला आदमै धोरती का यानी माट्टी का थिया, दुजा आदमै स्वर्गीय ओसो।
\v 48 जेशेखै सै माट्टी का थिया, तेशेखै ही सै भै ओसोऐ जु माट्टी कै ओसो, ओरो जेशेखै स्वर्गीय ओसो, तेशेखै ही सै भै ओसो जु स्वर्गीय ओसो।
\v 49 ओरो जेशेखै आमै तेसका रुप धारण कौरा जु माट्टी का थिया तेशेखै ही तेसी स्वर्गीय का रुप धारण भै कोरो।
\v 50 ओ भाईयों, हांव ऐजौ बुलु कै मांस ओरो लौई पोरमेश्वर कै राज्य कै ओधिकारी ना बाणै सोको, ओरो ना नाशवान अविनाशी का ओधिकारी होए सोको।
\v 51 देखौ, हांव तुंओ खै भेद कै बातौ बुलु आमै सोबे ना सुतदे पोरो, सोबे बोदलै जोंवबै।
\v 52 ओरो ऐजौ शण भर कै लिऐ पलक झपकतै ही अन्तिम तुरंही फुकदै ही हौंदौ। क्योंकि तुरंही फुँकी जादी, ओरो आमै बोदलै जांदै।
\v 53 क्योंकि जरुरी ओसो कै ऐजौ नाशवान शोरिर अविनाशौ खै बाम्बै दोंव, ओरो ऐजौ मरणौवालौ शोरिर अमरता खै बाम्बै दोंव।
\v 54 ओरो जोबे ऐजो नाशवान अविनाश खै बाम्बै देला, तोबे सेजा बोचन जु लेखै राखा पुरा होऐ जांद जय ऐ मोंऊतौ खै घोट दैय।
\v 55 है मौंऊत,तेरे जय कुकै रोहै? है मौंऊत तेरा डंक कुकै रौवा?
\v 56 मौंऊतौ का डंक पाप ओसो, ओरो पाप का बल बिधी ओसो।
\v 57 पोरो पोरमेश्वरो का धोन्यवाद होंव, जु ओमारे प्रभु यीशु मसीह कै द्वारा आमु खै जैवन्त कोरो।
\v 58 एसलिऐ ऐ मेरे प्यारे भाईयों, दऋढ ओरो ओटल रोएया, ओरो प्रभु कै काम दै सौदा बोढदै जाओ, क्योंकि ऐजौ जाणेबा कै तोवारी मेहनत प्रभु में बेकार ना आथी।
\c 16
\p
\v 1 ऐबे तेसी चन्दे कै बारै में जु पवित्र लोगो कै लिऐ किया जांव, जैशणै आज्ञा मुंऐ गलतिया की कौलिसियाओं खै दै, तेशेणै ही तुंऐ भै कोरो।
\v 2  सप्ताह कै आगले दुसे तुंओं मुन्जी दै हर एक आपणी आमदनी कै अनुसार कुछ आपी केंई छोडेया कोरेया की मेरे आणै सै चन्दा ना कोरणा पोडो।
\v 3 ओरो जोबे हांव ओंऊबा, तौ तिनु कै तुंऐ चाहलै तिनु हांव चिट्ठयाँ छोडै दोंऊबा कै तोवारा दान यरुश्लेम पहुँचाए दोंव। 
\v 4 जै मेरा भै जाणा जरूरी हौला तौ सै मेरे साथै जालै।
\v 5 हांव मकिदुनिया होएबा तोवारै धोरै आऊँबा क्योंकि मुखै मकिदुनिया होएबा ही जाणौ ओसो। 
\v 6 पोरो सम्भव ओसो कै तोवारे धौरै ही ठोहरै जांऊँ ओरो शरद ऋतु तोवारे धौरै काटु, तोबे जय की और मेरा जाणा होंव तेथकी और तुंऐ मुखै पोऊँचाऐ देऐया।
\v 7 पोरो हांव मार्ग दै तुंओवारी भेंट ना कोरनै चौंऊ, पोरो मुखै आशा ओसो कै जै प्रभुऐ चौव तौ कुछ समय तोडी साथै रोंऊबा।
\v 8 पोरो हांव पिन्तेकुस्त तोडी इफिसुस में रोंहुबा, 
\v 9 क्योंकि मेरे लिऐ तिथे एक बोडा ओरो ऊपयोगी द्वार खोलै रोव ओरो विरोधी बहुतै ओसो। 
\v 10 जै तीमुथियुस आऐ जाला, तौ देखया कै सै तुवारे धोरै निडर रोलै, क्योंकि सै मेरे जेशेणा प्रभु का नाम कोरो।
\v 11 एसलिऐ कुणीऐ भै ऐसी खै तुच्छ ना जाणैया, पोरो तेसी खै कुशल सै ऐसी और पहुँचाए दैएया कै मेरे धोरे आऐ जाओं क्योंकि हांव तेसकै बाट ही बाट जोएलोऐ कै सै भाईयों कै साथै आँव। 
\v 12  भाई अपुल्लोस केंई मोंऐ बोहोत बेनतै कोरै राखै कै तोवारै धोरै भाईयों कै साथै जांव, पोरो तेने ऐसी समय जाणौ कै कुछ भै इच्छा ना कै, पोरो जोबे मौका पाला तोबे आऐ जाला।
\v 13 जागेयोंदे रोऐया, विश्वासों में मोजबुत रोऐया, नवा जोन्म कोरो, बलवान होवो।
\v 14 जु किछे कोरो ऐ प्यार सै कोरो
\v 15 ओ भाईयों, तुंऐ स्तिफनास कै घौरानै खै जाणौ ऐ कै सै अखया कै आगला फल ओसो, ओरो पवित्र लोगौ कै सेवा कै लिऐ तैयार रोंव।
\v 16 एसलिऐ हांव तुंओं केंई बेनतै कोरू कै ऐशेणै कै ओधिन रोव, यानी हर एक जु ऐसी कामों मेहनत ओरो सहयोगी ओसो।
\v 17 हांव स्तिफनास ओरो फुरतुनातुस ओरो अखइकुस कै आणै सै खुशी ओसो, क्योंकि तिनुवें तोवारी कमी खै पुरी कोरै राखी।
\v 18  तिनुवे मेरी ओरो तोवारी आत्मा खै चोऐन देऐ राखै, एसलिऐ ऐशणै खै मानणै चैईऐ।
\v 19 आसिया कै कौलिसियाओं की और सै तुंओं खै नमस्कार, अकिवला ओरो प्रिसका का ओरो तिनके घोरै कै कौलिसिया का भै तुंओं खै प्रभु में बोहोत- बोहोत नमस्कार।
\v 20 सौब भाईयों का तुंओं खै नमस्कार। पवित्र चुम्बन लेई आपस में नमस्कार कोरो।
\v 21 हांव पौलुस का आपणै हाथ लेई लेखैबा नमस्कार।
\v 22 जै कुणीऐ प्रभुवारी प्यार ना राखौ तौ सै शापित ओसो। है ओमारे प्रभु, आ।
\v 23 प्रभु यीशु का अनुग्रह तुंओं पान्दी होऐया रोंव।
\v 24 मेरा प्यार मसीह यीशु में तुंओं सौबी कै साथै रोंव। आमीन।
